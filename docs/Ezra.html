<html dir="rtl" lang="he">
<head>
  <link rel="stylesheet" href="EzraSIL-webfont.css" type="text/css">
  <meta content="text/html; charset=UTF-8" http-equiv="content-type">
</head>
<body>
<h2>
 Ezra עזרא 
</br> </h2> 
<a target = '_blank' href='https://geulah.org.il/HaTanach/verse/?verse=120220'/> (1,1)</a> וּבִשְׁנַ֣ת אַחַ֗ת לְכֹ֨ורֶשׁ‏ מֶ֣לֶךְ פָּרַ֔ס לִכְלֹ֥ות דְּבַר־יְהֹוָ֖ה מִפִּ֣י יִרְמְיָ֑ה הֵעִ֣יר יְהֹוָ֗ה אֶת־ר֨וּחַ֙ כֹּ֣רֶשׁ מֶֽלֶךְ־פָּרַ֔ס וַיַּֽעֲבֶר־קֹול֨ בְּכָל־מַלְכוּתֹ֔ו וְגַם־בְּמִכְתָּ֖ב לֵאמֹֽר׃ 
<a target = '_blank' href='https://geulah.org.il/HaTanach/verse/?verse=120230'/> (1,2)</a> כֹּ֣ה אָמַ֗ר כֹּ֚רֶשׁ מֶ֣לֶךְ פָּרַ֔ס כֹּ֚ל מַמְלְכֹ֣ות הָאָ֔רֶץ נָ֣תַן לִ֔י יְהֹוָ֖ה אֱלֹהֵ֣י הַשָּׁמָ֑יִם וְהֽוּא־פָקַ֤ד עָלַי֙ לִבְנֹֽות־לֹ֣ו בַ֔יִת בִּירֽוּשָׁלִַ֖ם אֲשֶׁ֥ר בִּֽיהוּדָֽה׃ 
<a target = '_blank' href='https://geulah.org.il/HaTanach/verse/?verse=120240'/> (1,3)</a> מִֽי־בָכֶ֣ם מִכָּל־עַמֹּ֗ו יְהִ֤י אֱלֹהָיו֙ עִמֹּ֔ו וְיַ֕עַל לִירֽוּשָׁלִַ֖ם אֲשֶׁ֣ר בִּֽיהוּדָ֑ה וְיִ֗בֶן אֶת־בֵּ֤ית יְהֹוָה֨ אֱלֹהֵ֣י יִשְׂרָאֵ֔ל ה֥וּא הָֽאֱלֹהִ֖ים אֲשֶׁ֥ר בִּירֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=120250'/> (1,4)</a> וְכָל־הַנִּשְׁאָ֗ר מִֽכָּל־הַמְּקֹמֹות֮ אֲשֶׁר־ה֣וּא גָֽר־שָׁם֒ יְנַשְּׂא֨וּהוּ֨ אַנְשֵׁ֣י מְקֹמֹ֔ו בְּכֶ֥סֶף וּבְזָהָ֖ב וּבִרְכ֣וּשׁ וּבִבְהֵמָ֑ה עִ֨ם־הַ֨נְּדָבָ֔ה לְבֵ֥ית הָֽאֱלֹהִ֖ים אֲשֶׁ֥ר בִּירֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=120260'/> (1,5)</a> וַיָּק֜וּמוּ רָאשֵׁ֣י הָאָבֹ֗ות לִֽיהוּדָה֙ וּבִנְיָמִ֔ן וְהַכֹּֽהֲנִ֖ים וְהַֽלְוִיִּ֑ם לְכֹ֨ל הֵעִ֤יר הָֽאֱלֹהִים֙ אֶת־רוּחֹ֔ו לַֽעֲלֹ֣ות לִבְנֹ֔ות אֶת־בֵּ֥ית יְהֹוָ֖ה אֲשֶׁ֥ר בִּירֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=120270'/> (1,6)</a> וְכָל־סְבִיבֹֽתֵיהֶם֙ חִזְּק֣וּ בִידֵיהֶ֔ם בִּכְלֵי־כֶ֧סֶף בַּזָּהָ֛ב בָּֽרְכ֥וּשׁ וּבַבְּהֵמָ֖ה וּבַמִּגְדָּנֹ֑ות לְבַ֖ד עַל־כָּל־הִתְנַדֵּֽב׃ ױ 
<a target = '_blank' href='https://geulah.org.il/HaTanach/verse/?verse=120280'/> (1,7)</a> וְהַמֶּ֣לֶךְ כֹּ֔ורֶשׁ הֹוצִ֖יא אֶת־כְּלֵ֣י בֵֽית־יְהֹוָ֑ה אֲשֶׁ֨ר הֹוצִ֤יא נְבֽוּכַדְנֶצַּר֨ מִיר֣וּשָׁלִַ֔ם וַֽיִּתְּנֵ֖ם בְּבֵ֥ית אֱלֹהָֽיו׃ 
<a target = '_blank' href='https://geulah.org.il/HaTanach/verse/?verse=120290'/> (1,8)</a> וַיֹּֽוצִיאֵ֗ם כֹּ֚ורֶשׁ מֶ֣לֶךְ פָּרַ֔ס עַל־יַ֖ד מִתְרְדָ֣ת הַגִּזְבָּ֑ר וַיִּסְפְּרֵם֨ לְשֵׁשְׁבַּצַּ֔ר הַנָּשִׂ֖יא לִֽיהוּדָֽה׃ 
<a target = '_blank' href='https://geulah.org.il/HaTanach/verse/?verse=120300'/> (1,9)</a> וְאֵ֖לֶּה מִסְפָּרָ֑ם אֲגַרְטְלֵ֨י זָהָ֜ב שְׁלשִׁ֗ים אֲגַרְטְלֵי־כֶ֙סֶף֙ אָ֔לֶ֯ף מַֽחֲלָפִ֖ים תִּשְׁעָ֥ה וְעֶשְׂרִֽים׃ 
<a target = '_blank' href='https://geulah.org.il/HaTanach/verse/?verse=120310'/> (1,10)</a> כְּפֹורֵ֤י זָהָב֙ שְׁלשִׁ֔ים כְּפֹ֤ורֵי כֶ֨סֶף֙ מִשְׁנִ֔ים אַרְבַּ֥ע מֵאֹ֖ות וַֽעֲשָׂרָ֑ה כֵּלִ֥ים אֲחֵרִ֖ים אָֽלֶף׃ 
<a target = '_blank' href='https://geulah.org.il/HaTanach/verse/?verse=120320'/> (1,11)</a> כָּל־כֵּלִים֙ לַזָּהָ֣ב וְלַכֶּ֔סֶף חֲמֵ֥שֶׁת אֲלָפִ֖ים וְאַרְבַּ֣ע מֵאֹ֑ות הַכֹּ֞ל הֶֽעֱלָ֣ה שֵׁשְׁבַּצַּ֗ר עִ֚ם הֵֽעָלֹ֣ות הַגֹּולָ֔ה מִבָּבֶ֖ל לִירֽוּשָׁלִָֽם׃ ײ 
<a target = '_blank' href='https://geulah.org.il/HaTanach/verse/?verse=120330'/> (2,1)</a> וְאֵ֣לֶּה ׀ בְּנֵ֣י הַמְּדִינָ֗ה הָֽעֹלִים֙ מִשְּׁבִ֣י הַגֹּולָ֔ה אֲשֶׁ֥ר הֶגְלָ֛ה נְבֽוּכַדְנֶצַּ֥ו֯ר מֶֽלֶךְ־בָּבֶ֖ל לְבָבֶ֑ל וַיָּשׁ֛וּבוּ לִירֽוּשָׁלִַ֥ם וִֽיהוּדָ֖ה אִ֥ישׁ לְעִירֹֽו׃ 
<a target = '_blank' href='https://geulah.org.il/HaTanach/verse/?verse=120340'/> (2,2)</a> אֲשֶׁר־בָּ֣אוּ עִם־זְרֻבָּבֶ֗ל יֵשׁ֡וּעַ נְ֠חֶמְיָה שְׂרָיָ֨ה רְעֵֽלָיָ֜ה מָרְדְּכַ֥י בִּלְשָׁ֛ן מִסְפָּ֥ר בִּגְוַ֖י רְח֣וּם בַּֽעֲנָ֑ה מִסְפַּ֕ר אַנְשֵׁ֖י עַ֥ם יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=120350'/> (2,3)</a> בְּנֵ֣י פַרְעֹ֔שׁ אַלְפַּ֕יִם מֵאָ֖ה שִׁבְעִ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120360'/> (2,4)</a> בְּנֵ֣י שְׁפַטְיָ֔ה שְׁל֥שׁ מֵאֹ֖ות שִׁבְעִ֥ים וּשְׁנָֽיִם׃  
<a target = '_blank' href='https://geulah.org.il/HaTanach/verse/?verse=120370'/> (2,5)</a> בְּנֵ֣י אָרַ֔ח שְׁבַ֥ע מֵאֹ֖ות חֲמִשָּׁ֥ה וְשִׁבְעִֽים׃  
<a target = '_blank' href='https://geulah.org.il/HaTanach/verse/?verse=120380'/> (2,6)</a> בְּנֵֽי־פַחַ֥ת מֹואָ֛ב לִבְנֵ֥י יֵשׁ֖וּעַ יֹואָ֑ב אַלְפַּ֕יִם שְׁמֹנֶ֥ה מֵאֹ֖ות וּשְׁנֵ֥ים עָשָֽׂר׃ 
<a target = '_blank' href='https://geulah.org.il/HaTanach/verse/?verse=120390'/> (2,7)</a> בְּנֵ֣י עֵילָ֔ם אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה׃  
<a target = '_blank' href='https://geulah.org.il/HaTanach/verse/?verse=120400'/> (2,8)</a> בְּנֵ֣י זַתּ֔וּא תְּשַׁ֥ע מֵאֹ֖ות וְאַרְבָּעִ֥ים וַֽחֲמִשָּֽׁה׃  
<a target = '_blank' href='https://geulah.org.il/HaTanach/verse/?verse=120410'/> (2,9)</a> בְּנֵ֣י זַכָּ֔י שְׁבַ֥ע מֵאֹ֖ות וְשִׁשִּֽׁים׃  
<a target = '_blank' href='https://geulah.org.il/HaTanach/verse/?verse=120420'/> (2,10)</a> בְּנֵ֣י בָנִ֔י שֵׁ֥שׁ מֵאֹ֖ות אַרְבָּעִ֥ים וּשְׁנָֽיִם׃  
<a target = '_blank' href='https://geulah.org.il/HaTanach/verse/?verse=120430'/> (2,11)</a> בְּנֵ֣י בֵבָ֔י שֵׁ֥שׁ מֵאֹ֖ות עֶשְׂרִ֥ים וּשְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=120440'/> (2,12)</a> בְּנֵ֣י עַזְגָּ֔ד אֶ֕לֶף מָאתַ֖יִם עֶשְׂרִ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120450'/> (2,13)</a> בְּנֵי֨ אֲדֹ֣נִיקָ֔ם שֵׁ֥שׁ מֵאֹ֖ות שִׁשִּׁ֥ים וְשִׁשָּֽׁה׃ 
<a target = '_blank' href='https://geulah.org.il/HaTanach/verse/?verse=120460'/> (2,14)</a> בְּנֵ֣י בִגְוָ֔י אַלְפַּ֖יִם חֲמִשִּׁ֥ים וְשִׁשָּֽׁה׃  
<a target = '_blank' href='https://geulah.org.il/HaTanach/verse/?verse=120470'/> (2,15)</a> בְּנֵ֣י עָדִ֔ין אַרְבַּ֥ע מֵאֹ֖ות חֲמִשִּׁ֥ים וְאַרְבָּעָֽה׃  
<a target = '_blank' href='https://geulah.org.il/HaTanach/verse/?verse=120480'/> (2,16)</a> בְּנֵֽי־אָטֵ֥ר לִֽיחִזְקִיָּ֖ה תִּשְׁעִ֥ים וּשְׁמֹנָֽה׃  
<a target = '_blank' href='https://geulah.org.il/HaTanach/verse/?verse=120490'/> (2,17)</a> בְּנֵ֣י בֵצָ֔י שְׁל֥שׁ מֵאֹ֖ות עֶשְׂרִ֥ים וּשְׁלשָֽׁה׃  
<a target = '_blank' href='https://geulah.org.il/HaTanach/verse/?verse=120500'/> (2,18)</a> בְּנֵ֣י יֹורָ֔ה מֵאָ֖ה וּשְׁנֵ֥ים עָשָֽׂר׃ 
<a target = '_blank' href='https://geulah.org.il/HaTanach/verse/?verse=120510'/> (2,19)</a> בְּנֵ֣י חָשֻׁ֔ם מָאתַ֖יִם עֶשְׂרִ֥ים וּשְׁלשָֽׁה׃  
<a target = '_blank' href='https://geulah.org.il/HaTanach/verse/?verse=120520'/> (2,20)</a> בְּנֵ֥י גִבָּ֖ר תִּשְׁעִ֥ים וַֽחֲמִשָּֽׁה׃ 
<a target = '_blank' href='https://geulah.org.il/HaTanach/verse/?verse=120530'/> (2,21)</a> בְּנֵי֨ בֵּ֣ית לָ֔חֶ֯ם מֵאָ֖ה עֶשְׂרִ֥ים וּשְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=120540'/> (2,22)</a> אַנְשֵׁ֥י נְטֹפָ֖ה חֲמִשִּׁ֥ים וְשִׁשָּֽׁה׃ 
<a target = '_blank' href='https://geulah.org.il/HaTanach/verse/?verse=120550'/> (2,23)</a> אַנְשֵׁ֣י עֲנָתֹ֔ות מֵאָ֖ה עֶשְׂרִ֥ים וּשְׁמֹנָֽה׃ 
<a target = '_blank' href='https://geulah.org.il/HaTanach/verse/?verse=120560'/> (2,24)</a> בְּנֵ֥י עַזְמָ֖וֶת אַרְבָּעִ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120570'/> (2,25)</a> בְּנֵ֨י קִרְיַ֤ת עָרִים֨ כְּפִירָ֣ה וּבְאֵרֹ֔ות שְׁבַ֥ע מֵאֹ֖ות וְאַרְבָּעִ֥ים וּשְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=120580'/> (2,26)</a> בְּנֵ֤י הָרָמָה֙ וָגָ֔בַע שֵׁ֥שׁ מֵאֹ֖ות עֶשְׂרִ֥ים וְאֶחָֽד׃ 
<a target = '_blank' href='https://geulah.org.il/HaTanach/verse/?verse=120590'/> (2,27)</a> אַנְשֵׁ֣י מִכְמָ֔ס מֵאָ֖ה עֶשְׂרִ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120600'/> (2,28)</a> אַנְשֵׁ֤י בֵֽית־אֵל֨ וְהָעָ֔י מָאתַ֖יִם עֶשְׂרִ֥ים וּשְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=120610'/> (2,29)</a> בְּנֵ֥י נְבֹ֖ו חֲמִשִּׁ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120620'/> (2,30)</a> בְּנֵ֣י מַגְבִּ֔ישׁ מֵאָ֖ה חֲמִשִּׁ֥ים וְשִׁשָּֽׁה׃ 
<a target = '_blank' href='https://geulah.org.il/HaTanach/verse/?verse=120630'/> (2,31)</a> בְּנֵי֙ עֵילָ֣ם אַחֵ֔ר אֶ֕לֶף מָאתַ֖יִם חֲמִשִּׁ֥ים וְאַרְבָּעָֽה׃ 
<a target = '_blank' href='https://geulah.org.il/HaTanach/verse/?verse=120640'/> (2,32)</a> בְּנֵ֣י חָרִ֔ם שְׁל֥שׁ מֵאֹ֖ות וְעֶשְׂרִֽים׃ 
<a target = '_blank' href='https://geulah.org.il/HaTanach/verse/?verse=120650'/> (2,33)</a> בְּנֵֽי־לֹד֨ חָדִ֣יד וְאֹונֹ֔ו שְׁבַ֥ע מֵאֹ֖ות עֶשְׂרִ֥ים וַֽחֲמִשָּֽׁה׃ 
<a target = '_blank' href='https://geulah.org.il/HaTanach/verse/?verse=120660'/> (2,34)</a> בְּנֵ֣י יְרֵחֹ֔ו שְׁל֥שׁ מֵאֹ֖ות אַרְבָּעִ֥ים וַֽחֲמִשָּֽׁה׃ 
<a target = '_blank' href='https://geulah.org.il/HaTanach/verse/?verse=120670'/> (2,35)</a> בְּנֵ֣י סְנָאָ֔ה שְׁל֣שֶׁת אֲלָפִ֔ים וְשֵׁ֥שׁ מֵאֹ֖ות וּשְׁלשִֽׁים׃ 
<a target = '_blank' href='https://geulah.org.il/HaTanach/verse/?verse=120680'/> (2,36)</a> הַכֹּֽהֲנִ֑ים בְּנֵ֤י יְדַעְיָה֙ לְבֵ֣ית יֵשׁ֔וּעַ תְּשַׁ֥ע מֵאֹ֖ות שִׁבְעִ֥ים וּשְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=120690'/> (2,37)</a> בְּנֵ֣י אִמֵּ֔ר אֶ֖לֶף חֲמִשִּׁ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120700'/> (2,38)</a> בְּנֵ֣י פַשְׁח֔וּר אֶ֕לֶף מָאתַ֖יִם אַרְבָּעִ֥ים וְשִׁבְעָֽה׃ 
<a target = '_blank' href='https://geulah.org.il/HaTanach/verse/?verse=120710'/> (2,39)</a> בְּנֵ֣י חָרִ֔ם אֶ֖לֶף וְשִׁבְעָ֥ה עָשָֽׂר׃ 
<a target = '_blank' href='https://geulah.org.il/HaTanach/verse/?verse=120720'/> (2,40)</a> הַלְוִיִּ֑ם בְּנֵי־יֵשׁ֧וּעַ וְקַדְמִיאֵ֛ל לִבְנֵ֥י הֹודַוְיָ֖ה שִׁבְעִ֥ים וְאַרְבָּעָֽה׃ 
<a target = '_blank' href='https://geulah.org.il/HaTanach/verse/?verse=120730'/> (2,41)</a> הַֽמְשֹֽׁרְרִ֑ים בְּנֵ֣י אָסָ֔ף מֵאָ֖ה עֶשְׂרִ֥ים וּשְׁמֹנָֽה׃ 
<a target = '_blank' href='https://geulah.org.il/HaTanach/verse/?verse=120740'/> (2,42)</a> בְּנֵ֣י הַשֹּֽׁעֲרִ֗ים בְּנֵֽי־שַׁלּ֤וּם בְּנֵֽי־אָטֵר֙ בְּנֵֽי־טַלְמֹ֣ן בְּנֵֽי־עַקּ֔וּב בְּנֵ֥י חֲטִיטָ֖א בְּנֵ֣י שֹׁבָ֑י הַכֹּ֕ל מֵאָ֖ה שְׁלשִׁ֥ים וְתִשְׁעָֽה׃ 
<a target = '_blank' href='https://geulah.org.il/HaTanach/verse/?verse=120750'/> (2,43)</a> הַנְּתִינִ֑ים בְּנֵֽי־צִיחָ֥א בְנֵֽי־חֲשׂוּפָ֖א בְּנֵ֥י טַבָּעֹֽות׃ 
<a target = '_blank' href='https://geulah.org.il/HaTanach/verse/?verse=120760'/> (2,44)</a> בְּנֵֽי־קֵרֹ֥ס בְּנֵֽי־סִיעֲהָ֖א בְּנֵ֥י פָדֹֽון׃ 
<a target = '_blank' href='https://geulah.org.il/HaTanach/verse/?verse=120770'/> (2,45)</a> בְּנֵֽי־לְבָנָ֥ה בְנֵֽי־חֲגָבָ֖ה בְּנֵ֥י עַקּֽוּב׃ 
<a target = '_blank' href='https://geulah.org.il/HaTanach/verse/?verse=120780'/> (2,46)</a> בְּנֵֽי־חָגָ֥ב בְּנֵֽי־שַׁמְלַ֖֯י בְּנֵ֥י חָנָֽן׃ 
<a target = '_blank' href='https://geulah.org.il/HaTanach/verse/?verse=120790'/> (2,47)</a> בְּנֵֽי־גִדֵּ֥ל בְּנֵי־גַ֖חַר בְּנֵֽי־רְאָיָֽה׃ 
<a target = '_blank' href='https://geulah.org.il/HaTanach/verse/?verse=120800'/> (2,48)</a> בְּנֵֽי־רְצִ֥ין בְּנֵֽי־נְקֹודָ֖א בְּנֵ֥י גַזָּֽם׃ 
<a target = '_blank' href='https://geulah.org.il/HaTanach/verse/?verse=120810'/> (2,49)</a> בְּנֵֽי־עֻזָּ֥א בְנֵֽי־פָסֵ֖חַ בְּנֵ֥י בֵסָֽי׃ 
<a target = '_blank' href='https://geulah.org.il/HaTanach/verse/?verse=120820'/> (2,50)</a> בְּנֵֽי־אַסְנָ֥ה בְנֵֽי־מְעוּנִ֖ים בְּנֵ֥י נְפיּ֯סִֽים׃ 
<a target = '_blank' href='https://geulah.org.il/HaTanach/verse/?verse=120830'/> (2,51)</a> בְּנֵֽי־בַקְבּ֥וּק בְּנֵֽי־חֲקוּפָ֖א בְּנֵ֥י חַרְחֽוּר׃ 
<a target = '_blank' href='https://geulah.org.il/HaTanach/verse/?verse=120840'/> (2,52)</a> בְּנֵֽי־בַצְל֥וּת בְּנֵֽי־מְחִידָ֖א בְּנֵ֥י חַרְשָֽׁא׃ 
<a target = '_blank' href='https://geulah.org.il/HaTanach/verse/?verse=120850'/> (2,53)</a> בְּנֵֽי־בַרְקֹ֥וס בְּנֵֽי־סִֽיסְרָ֖א בְּנֵֽי־תָֽמַח׃ 
<a target = '_blank' href='https://geulah.org.il/HaTanach/verse/?verse=120860'/> (2,54)</a> בְּנֵ֥י נְצִ֖יחַ בְּנֵ֥י חֲטִיפָֽא׃ 
<a target = '_blank' href='https://geulah.org.il/HaTanach/verse/?verse=120870'/> (2,55)</a> בְּנֵ֖י עַבְדֵ֣י שְׁלֹמֹ֑ה בְּנֵֽי־סֹטַ֥י בְּנֵי־הַסֹּפֶ֖רֶת בְּנֵ֥י פְרוּדָֽא׃ 
<a target = '_blank' href='https://geulah.org.il/HaTanach/verse/?verse=120880'/> (2,56)</a> בְּנֵֽי־יַֽעְלָ֥ה בְנֵֽי־דַרְקֹ֖ון בְּנֵ֥י גִדֵּֽל׃ 
<a target = '_blank' href='https://geulah.org.il/HaTanach/verse/?verse=120890'/> (2,57)</a> בְּנֵ֧י שְׁפַטְיָ֣ה בְנֵֽי־חַטִּ֗יל בְּנֵ֛י פֹּכֶ֥רֶת הַצְּבָיִ֖ם בְּנֵ֥י אָמִֽי׃ 
<a target = '_blank' href='https://geulah.org.il/HaTanach/verse/?verse=120900'/> (2,58)</a> כָּל־הַ֨נְּתִינִ֔ים וּבְנֵ֖י עַבְדֵ֣י שְׁלֹמֹ֑ה שְׁל֥שׁ מֵאֹ֖ות תִּשְׁעִ֥ים וּשְׁנָֽיִם׃ ױ 
<a target = '_blank' href='https://geulah.org.il/HaTanach/verse/?verse=120910'/> (2,59)</a> וְאֵ֗לֶּה הָֽעֹלִים֙ מִתֵּ֥ל מֶ֨לַח֨ תֵּ֣ל חַרְשָׁ֔א כְּר֥וּב אַדָּ֖ן אִמֵּ֑ר וְלֹ֣א יָֽכְל֗וּ לְהַגִּ֤יד בֵּֽית־אֲבֹתָם֨ וְזַרְעָ֔ם אִ֥ם מִיִּשְׂרָאֵ֖ל הֵֽם׃ 
<a target = '_blank' href='https://geulah.org.il/HaTanach/verse/?verse=120920'/> (2,60)</a> בְּנֵֽי־דְלָיָ֥ה בְנֵֽי־טֹֽובִיָּ֖ה בְּנֵ֣י נְקֹודָ֑א שֵׁ֥שׁ מֵאֹ֖ות חֲמִשִּׁ֥ים וּשְׁנָֽיִם׃ 
<a target = '_blank' href='https://geulah.org.il/HaTanach/verse/?verse=120930'/> (2,61)</a> וּמִבְּנֵי֨ הַכֹּ֣הֲנִ֔ים בְּנֵ֥י חֲבַיָּ֖ה בְּנֵ֣י הַקֹּ֑וץ בְּנֵ֣י בַרְזִלַּ֗י אֲשֶׁ֣ר לָ֠קַח מִבְּנֹ֞ות בַּרְזִלַּ֤י הַגִּלְעָדִי֙ אִשָּׁ֔ה וַיִּקָּרֵ֖א עַל־שְׁמָֽם׃ 
<a target = '_blank' href='https://geulah.org.il/HaTanach/verse/?verse=120940'/> (2,62)</a> אֵ֗לֶּה בִּקְשׁ֧וּ כְתָבָ֛ם הַמִּתְיַֽחֲשִׂ֖ים וְלֹ֣א נִמְצָ֑אוּ וַיְגֹֽאֲל֖וּ מִן־הַכְּהֻנָּֽה׃ 
<a target = '_blank' href='https://geulah.org.il/HaTanach/verse/?verse=120950'/> (2,63)</a> וַיֹּ֤אמֶר הַתִּרְשָׁתָא֙ לָהֶ֔ם אֲשֶׁ֥ר לֹֽא־יֹֽאכְל֖וּ מִקֹּ֣דֶשׁ הַקֳּדָשִׁ֑ים עַ֛ד עֲמֹ֥ד כֹּהֵ֖ן לְאוּרִ֥ים וּלְתֻמִּֽים׃ 
<a target = '_blank' href='https://geulah.org.il/HaTanach/verse/?verse=120960'/> (2,64)</a> כָּל־הַקָּהָ֖ל כְּאֶחָ֑ד אַרְבַּ֣ע רִבֹּ֔וא אַלְפַּ֖יִם שְׁלֽשׁ־מֵאֹ֥ות שִׁשִּֽׁים׃ 
<a target = '_blank' href='https://geulah.org.il/HaTanach/verse/?verse=120970'/> (2,65)</a> מִ֠לְּבַד עַבְדֵיהֶ֤ם וְאַמְהֹֽתֵיהֶם֨ אֵ֔לֶּה שִׁבְעַ֣ת אֲלָפִ֔ים שְׁל֥שׁ מֵאֹ֖ות שְׁלשִׁ֣ים וְשִׁבְעָ֑ה וְלָהֶ֛ם מְשֹֽׁרְרִ֥ים וּמְשֹֽׁרְרֹ֖ות מָאתָֽיִם׃ 
<a target = '_blank' href='https://geulah.org.il/HaTanach/verse/?verse=120980'/> (2,66)</a> סֽוּסֵיהֶ֕ם שְׁבַ֥ע מֵאֹ֖ות שְׁלשִׁ֣ים וְשִׁשָּׁ֑ה פִּרְדֵיהֶ֕ם מָאתַ֖יִם אַרְבָּעִ֥ים וַֽחֲמִשָּֽׁה׃ 
<a target = '_blank' href='https://geulah.org.il/HaTanach/verse/?verse=120990'/> (2,67)</a> גְּמַ֨לֵּיהֶ֔ם אַרְבַּ֥ע מֵאֹ֖ות שְׁלשִׁ֣ים וַֽחֲמִשָּׁ֑ה חֲמֹרִ֕ים שֵׁ֣שֶׁת אֲלָפִ֔ים שְׁבַ֥ע מֵאֹ֖ות וְעֶשְׂרִֽים׃ ױ 
<a target = '_blank' href='https://geulah.org.il/HaTanach/verse/?verse=121000'/> (2,68)</a> וּמֵֽרָאשֵׁי֨ הָֽאָבֹ֔ות בְּבֹואָ֕ם לְבֵ֥ית יְהֹוָ֖ה אֲשֶׁ֣ר בִּירֽוּשָׁלִָ֑ם הִתְנַדְּבוּ֙ לְבֵ֣ית הָֽאֱלֹהִ֔ים לְהַֽעֲמִידֹ֖ו עַל־מְכֹונֹֽו׃ 
<a target = '_blank' href='https://geulah.org.il/HaTanach/verse/?verse=121010'/> (2,69)</a> כְּכֹחָ֗ם נָֽתְנוּ֮ לְאֹוצַ֣ר הַמְּלָאכָה֒ זָהָ֗ב דַּרְכְּמֹונִים֙ שֵׁשׁ־רִבֹּ֣אות וָאֶ֔לֶף וְכֶ֕סֶף מָנִ֖ים חֲמֵ֣שֶׁת אֲלָפִ֑ים וְכָתְנֹ֥ת כֹּהֲנִ֖ים מֵאָֽה׃ ױ 
<a target = '_blank' href='https://geulah.org.il/HaTanach/verse/?verse=121020'/> (2,70)</a> וַיֵּֽשְׁב֣וּ הַכֹּֽהֲנִ֣ים וְ֠הַלְוִיִּם וּמִן־הָעָ֞ם וְהַֽמְשֹׁרְרִ֧ים וְהַשֹּֽׁועֲרִ֛ים וְהַנְּתִינִ֖ים בְּעָֽרֵיהֶ֑ם וְכָל־יִשְׂרָאֵ֖ל בְּעָֽרֵיהֶֽם׃ ײ 
<a target = '_blank' href='https://geulah.org.il/HaTanach/verse/?verse=121030'/> (3,1)</a> וַיִּגַּע֨ הַחֹ֣דֶשׁ הַשְּׁבִיעִ֔י וּבְנֵ֥י יִשְׂרָאֵ֖ל בֶּֽעָרִ֑ים וַיֵּאָֽסְפ֥וּ הָעָ֛ם כְּאִ֥ישׁ אֶחָ֖ד אֶל־יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=121040'/> (3,2)</a> וַיָּקָם֩ יֵשׁ֨וּעַ בֶּן־יֹֽוצָדָ֜ק וְאֶחָ֣יו הַכֹּֽהֲנִ֗ים וּזְרֻבָּבֶ֤ל בֶּן־שְׁאַלְתִּיאֵל֨ וְאֶחָ֔יו וַיִּבְנ֕וּ אֶת־מִזְבַּ֖ח אֱלֹהֵ֣י יִשְׂרָאֵ֑ל לְהַֽעֲלֹ֤ות עָלָיו֙ עֹלֹ֔ות כַּכָּת֕וּב בְּתֹורַ֖ת משֶׁ֥ה אִישׁ־הָֽאֱלֹהִֽים׃ 
<a target = '_blank' href='https://geulah.org.il/HaTanach/verse/?verse=121050'/> (3,3)</a> וַיָּכִ֤ינוּ הַמִּזְבֵּ֨חַ֙ עַל־מְכֹ֣ונֹתָ֔ו֯ כִּ֚י בְּאֵימָ֣ה עֲלֵיהֶ֔ם מֵֽעַמֵּ֖י הָֽאֲרָצֹ֑ות וַיַּֽעֲ֯לֻ֨ עָלָ֤יו עֹלֹות֙ לַֽיהֹוָ֔ה עֹלֹ֖ות לַבֹּ֥קֶר וְלָעָֽרֶב׃ 
<a target = '_blank' href='https://geulah.org.il/HaTanach/verse/?verse=121060'/> (3,4)</a> וַיַּֽעֲשׂ֛וּ אֶת־חַ֥ג הַסֻּכֹּ֖ות כַּכָּת֑וּב וְעֹלַ֨ת יֹ֤ום בְּיֹום֙ בְּמִסְפָּ֔ר כְּמִשְׁפַּ֖ט דְּבַר־יֹ֥ום בְּיֹומֹֽו׃ 
<a target = '_blank' href='https://geulah.org.il/HaTanach/verse/?verse=121070'/> (3,5)</a> וְאַֽחֲרֵי־כֵ֞ן עֹלַ֤ת תָּמִיד֙ וְלֶ֣חֳדָשִׁ֔ים וּלְכָל־מֹֽועֲדֵ֥י יְהֹוָ֖ה הַֽמְקֻדָּשִׁ֑ים וּלְכֹ֛ל מִתְנַדֵּ֥ב נְדָבָ֖ה לַֽיהֹוָֽה׃ 
<a target = '_blank' href='https://geulah.org.il/HaTanach/verse/?verse=121080'/> (3,6)</a> מִיֹּ֤ום אֶחָד֨ לַחֹ֣דֶשׁ הַשְּׁבִיעִ֔י הֵחֵ֕לּוּ לְהַֽעֲלֹ֥ות עֹלֹ֖ות לַֽיהֹוָ֑ה וְהֵיכַ֥ל יְהֹוָ֖ה לֹ֥א יֻסָּֽד׃ 
<a target = '_blank' href='https://geulah.org.il/HaTanach/verse/?verse=121090'/> (3,7)</a> וַיִּ֨תְּנוּ־כֶ֔סֶף לַחֹצְבִ֖ים וְלֶחָֽרָשִׁ֑ים וּמַֽאֲכָ֨ל וּמִשְׁתֶּ֜ה וָשֶׁ֗מֶן לַצִּֽדֹנִים֙ וְלַצֹּרִ֔ים לְהָבִיא֩ עֲצֵ֨י אֲרָזִ֤ים מִן־הַלְּבָנֹון֙ אֶל־יָ֣ם יָפֹ֔וא כְּרִשְׁיֹ֛ון כֹּ֥ורֶשׁ מֶֽלֶךְ־פָּרַ֖ס עֲלֵיהֶֽם׃ ױ 
<a target = '_blank' href='https://geulah.org.il/HaTanach/verse/?verse=121100'/> (3,8)</a> וּבַשָּׁנָ֣ה הַשֵּׁנִ֗ית לְבֹואָ֞ם אֶל־בֵּ֤ית הָֽאֱלֹהִים֙ לִיר֣וּשָׁלִַ֔ם בַּחֹ֖דֶשׁ הַשֵּׁנִ֑י הֵחֵ֡לּוּ זְרֻבָּבֶ֣ל בֶּן־שְׁ֠אַלְתִּיאֵל וְיֵשׁ֨וּעַ בֶּן־יֹֽוצָדָ֜ק וּשְׁאָ֥ר אֲחֵיהֶ֣ם ׀ הַכֹּֽהֲנִ֣ים וְהַֽלְוִיִּ֗ם וְכָל־הַבָּאִים֨ מֵֽהַשְּׁבִ֣י יְרֽוּשָׁלִַ֔ם וַיַּֽעֲמִ֣ידוּ אֶת־הַֽלְוִיִּ֗ם מִבֶּ֨ן עֶשְׂרִ֤ים שָׁנָה֙ וָמַ֔עְלָה לְנַצֵּ֖חַ עַל־מְלֶ֥אכֶת בֵּֽית־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=121110'/> (3,9)</a> וַיַּעֲמֹ֣ד יֵשׁ֡וּעַ בָּנָ֣יו וְ֠אֶחָיו קַדְמִיאֵ֨ל וּבָנָ֤יו בְּנֵֽי־יְהוּדָה֙ כְּאֶחָ֔ד לְנַצֵּ֛חַ עַל־עֹשֵׂ֥ה הַמְּלָאכָ֖ה בְּבֵ֣ית הָֽאֱלֹהִ֑ים בְּנֵי֨ חֵֽנָדָ֔ד בְּנֵיהֶ֥ם וַֽאֲחֵיהֶ֖ם הַֽלְוִיִּֽם׃ 
<a target = '_blank' href='https://geulah.org.il/HaTanach/verse/?verse=121120'/> (3,10)</a> וְיִסְּד֥וּ הַבֹּנִ֖ים אֶת־הֵיכַ֣ל יְהֹוָ֑ה וַיַּֽעֲמִידוּ֩ הַכֹּֽהֲנִ֨ים מְלֻבָּשִׁ֜ים בַּֽחֲצֹֽצְרֹ֗ות וְהַֽלְוִיִּ֤ם בְּנֵֽי־אָסָף֙ בַּֽמְצִלְתַּ֔יִם לְהַלֵּל֨ אֶת־יְהֹוָ֔ה עַל־יְדֵ֖י דָּוִ֥יד מֶֽלֶךְ־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=121130'/> (3,11)</a> וַ֠יַּֽעֲנוּ בְּהַלֵּ֨ל וּבְהֹודֹ֤ת לַֽיהֹוָה֙ כִּ֣י טֹ֔וב כִּֽי־לְעֹולָ֥ם חַסְדֹּ֖ו עַל־יִשְׂרָאֵ֑ל וְכָל־הָעָ֡ם הֵרִיעוּ֩ תְרוּעָ֨ה גְדֹולָ֤ה בְהַלֵּל֨ לַֽיהֹוָ֔ה עַ֖ל הוּסַ֥ד בֵּֽית־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=121140'/> (3,12)</a> וְרַבִּ֡ים מֵֽהַכֹּֽהֲנִ֣ים וְהַֽלְוִיִּם֩ וְרָאשֵׁ֨י הָֽאָבֹ֜ות הַזְּקֵנִ֗ים אֲשֶׁ֨ר רָא֜וּ אֶת־הַבַּ֤יִת הָֽרִאשֹׁון֙ בְּיָסְדֹ֔ו זֶ֤ה הַבַּ֨יִת֨ בְּעֵ֣ינֵיהֶ֔ם בֹּכִ֖ים בְּקֹ֣ול גָּדֹ֑ול וְרַבִּ֛ים בִּתְרוּעָ֥ה בְשִׂמְחָ֖ה לְהָרִ֥ים קֹֽול׃ 
<a target = '_blank' href='https://geulah.org.il/HaTanach/verse/?verse=121150'/> (3,13)</a> וְאֵ֣ין הָעָ֗ם מַכִּירִים֙ קֹ֚ול תְּרוּעַ֣ת הַשִּׂמְחָ֔ה לְקֹ֖ול בְּכִ֣י הָעָ֑ם כִּ֣י הָעָ֗ם מְרִיעִים֨ תְּרוּעָ֣ה גְדֹולָ֔ה וְהַקֹּ֥ול נִשְׁמַ֖ע עַד־לְמֵרָחֹֽוק׃ ײ 
<a target = '_blank' href='https://geulah.org.il/HaTanach/verse/?verse=121160'/> (4,1)</a> וַיִּ֨שְׁמְע֔וּ צָרֵ֥י יְהוּדָ֖ה וּבִנְיָמִ֑ן כִּֽי־בְנֵ֤י הַגֹּולָה֙ בֹּונִ֣ים הֵיכָ֔ל לַֽיהֹוָ֖ה אֱלֹהֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=121170'/> (4,2)</a> וַיִּגְּשׁ֨וּ אֶל־זְרֻבָּבֶ֜ל וְאֶל־רָאשֵׁ֣י הָֽאָבֹ֗ות וַיֹּאמְר֤וּ לָהֶם֙ נִבְנֶ֣ה עִמָּכֶ֔ם כִּ֣י כָכֶ֔ם נִדְרֹ֖ושׁ לֵֽאלֹֽהֵיכֶ֑ם וְלֹ֣א֯ ׀ אֲנַ֣חְנוּ זֹֽבְחִ֗ים מִימֵ֨י אֵסַ֤ר חַדֹּן֙ מֶ֣לֶךְ אַשּׁ֔וּר הַמַּֽעֲלֶ֥ה אֹתָ֖נוּ פֹּֽה׃ 
<a target = '_blank' href='https://geulah.org.il/HaTanach/verse/?verse=121180'/> (4,3)</a> וַיֹּאמֶר֩ לָהֶ֨ם זְרֻבָּבֶ֜ל וְיֵשׁ֗וּעַ וּשְׁאָ֨ר רָאשֵׁ֤י הָֽאָבֹות֙ לְיִשְׂרָאֵ֔ל לֹֽא־לָ֣כֶם וָלָ֔נוּ לִבְנֹ֥ות בַּ֖יִת לֵֽאלֹהֵ֑ינוּ כִּי֩ אֲנַ֨חְנוּ יַ֜חַד נִבְנֶ֗ה לַֽיהֹוָה֙ אֱלֹהֵ֣י יִשְׂרָאֵ֔ל כַּֽאֲשֶׁ֣ר צִוָּ֔נוּ הַמֶּ֥לֶךְ כֹּ֖ורֶשׁ מֶֽלֶךְ־פָּרָֽס׃ 
<a target = '_blank' href='https://geulah.org.il/HaTanach/verse/?verse=121190'/> (4,4)</a> וַֽיְהִי֙ עַ֣ם הָאָ֔רֶץ מְרַפִּ֖ים יְדֵ֣י עַם־יְהוּדָ֑ה וּמְבַֽלֲהִ֥֯ים אֹותָ֖ם לִבְנֹֽות׃ 
<a target = '_blank' href='https://geulah.org.il/HaTanach/verse/?verse=121200'/> (4,5)</a> וְסֹֽכְרִ֧ים עֲלֵיהֶ֛ם יֹֽועֲצִ֖ים לְהָפֵ֣ר עֲצָתָ֑ם כָּל־יְמֵ֗י כֹּ֚ורֶשׁ מֶ֣לֶךְ פָּרַ֔ס וְעַד־מַלְכ֖וּת דָּֽרְיָ֖וֶשׁ מֶ֥לֶךְ פָּרָֽס׃ ױ 
<a target = '_blank' href='https://geulah.org.il/HaTanach/verse/?verse=121210'/> (4,6)</a> וּבְמַלְכוּת֙ אֲחַשְׁוֵרֹ֔ושׁ בִּתְחִלַּ֖ת מַלְכוּתֹ֑ו כָּֽתְב֣וּ שִׂטְנָ֔ה עַל־יֽשְׁבֵ֥י יְהוּדָ֖ה וִירֽוּשָׁלִָֽם׃ ױ 
<a target = '_blank' href='https://geulah.org.il/HaTanach/verse/?verse=121220'/> (4,7)</a> וּבִימֵ֣י אַרְתַּחְשַׁ֗שְׂתָּ֯א כָּתַ֨ב בִּשְׁלָ֜ם מִתְרְדָ֤ת טָֽבְאֵל֨ וּשְׁאָ֣ר כְּנָוֹתָ֔ו֯ עַל־אַרְתַּחְשַׁ֖שְׂתְּא מֶ֣לֶךְ פָּרָ֑ס וּכְתָב֙ הַנִּשְׁתְּוָ֔ן כָּת֥וּב אֲרָמִ֖ית וּמְתֻרְגָּ֥ם אֲרָמִֽית׃ ױ 
<a target = '_blank' href='https://geulah.org.il/HaTanach/verse/?verse=121230'/> (4,8)</a> רְח֣וּם בְּעֵל־טְעֵ֗ם וְשִׁמְשַׁי֙ סָֽפְרָ֔א כְּתַ֛בוּ אִגְּרָ֥ה חֲדָ֖ה עַל־יְרֽוּשְׁלֶ֑ם לְאַרְתַּחְשַׁ֥שְׂתְּא מַלְכָּ֖א כְּנֵֽמָא׃ 
<a target = '_blank' href='https://geulah.org.il/HaTanach/verse/?verse=121240'/> (4,9)</a> אֱדַ֜יִן רְח֣וּם בְּעֵל־טְעֵ֗ם וְשִׁמְשַׁי֨ סָֽפְרָ֔א וּשְׁאָ֖ר כְּנָוָֽתְהֹ֑ון דִּ֠ינָיֵא וַֽאֲפַרְסַתְכָיֵ֞א טַרְפְּלָיֵ֣א אֲפָֽ֯רְסָיֵ֗א אַרְכְּוָיֵ֤֯ בָבְלָיֵא֙ שׁוּשַׁנְכָיֵ֔א דֶּֽהָוֵ֖֯א עֵֽלְמָיֵֽא׃ 
<a target = '_blank' href='https://geulah.org.il/HaTanach/verse/?verse=121250'/> (4,10)</a> וּשְׁאָ֣ר אֻמַּיָּ֗א דִּ֤י הַגְלִי֨ אָסְנַפַּר֙ רַבָּ֣א וְיַקִּירָ֔א וְהֹותֵ֣ב הִמֹּ֔ו בְּקִרְיָ֖ה דִּ֣י שָֽׁמְרָ֑יִן וּשְׁאָ֥ר עֲבַר־נַֽהֲרָ֖ה וּכְעֶֽנֶת׃ ױ 
<a target = '_blank' href='https://geulah.org.il/HaTanach/verse/?verse=121260'/> (4,11)</a> דְּנָה֨ פַּרְשֶׁ֣גֶן אִגַּרְתָּ֔א דִּ֚י שְׁלַ֣חוּ עֲלֹ֔והִי עַל־אַרְתַּחְשַׁ֖שְׂתְּא מַלְכָּ֑א עַבְדָּ֛י֯ךְ אֱנָ֥שׁ עֲבַר־נַֽהֲרָ֖ה וּכְעֶֽנֶת׃ ײ ױ 
<a target = '_blank' href='https://geulah.org.il/HaTanach/verse/?verse=121270'/> (4,12)</a> יְדִ֨יעַ֙ לֶֽהֱוֵ֣א לְמַלְכָּ֔א דִּ֣י יְהֽוּדָיֵ֗א דִּ֤י סְלִ֨קוּ֨ מִן־לְוָתָ֔ךְ עֲלֶ֥ינָא אֲתֹ֖ו לִירֽוּשְׁלֶ֑ם קִרְיְתָ֨א מָֽרָדְתָּ֤א וּבִֽאוּשְׁתָּא֙ בָּנַ֔יִן וְשֽׁוּרַיָּ֣֯ א֯שַׁכְלִ֔לוּ וְאֻשַּׁיָּ֖א יַחִֽיטוּ׃ 
<a target = '_blank' href='https://geulah.org.il/HaTanach/verse/?verse=121280'/> (4,13)</a> כְּעַ֗ן יְדִ֨יעַ֙ לֶֽהֱוֵ֣א לְמַלְכָּ֔א דִּ֠י הֵ֣ן קִרְיְתָ֥א דָךְ֙ תִּתְבְּנֵ֔א וְשֽׁוּרַיָּ֖ה יִשְׁתַּכְלְל֑וּן מִנְדָּ֨ה בְלֹ֤ו וַֽהֲלָךְ֙ לָ֣א יִנְתְּנ֔וּן וְאַפְּתֹ֥ם מַלְכִ֖ים תְּהַנְזִֽק׃ 
<a target = '_blank' href='https://geulah.org.il/HaTanach/verse/?verse=121290'/> (4,14)</a> כְּעַ֗ן כָּל־קְבֵל֨ דִּֽי־מְלַ֤ח הֵֽיכְלָא֨ מְלַ֔חְנָא וְעַרְוַ֣ת מַלְכָּ֔א לָֽא־אֲרִ֥יךְ־לַ֖נָא לְמֶֽחֱזֵ֑א עַל־דְּנָ֕ה שְׁלַ֖חְנָא וְהֹודַ֥עְנָא לְמַלְכָּֽא׃ 
<a target = '_blank' href='https://geulah.org.il/HaTanach/verse/?verse=121300'/> (4,15)</a> דִּ֡י יְבַקַּר֩ בִּסְפַ֨ר דָּכְרָנַיָּ֜א דִּ֣י אֲבָֽהָתָ֗ךְ וּ֠תְהַשְׁכַּח בִּסְפַ֣ר דָּכְרָנַיָּא֮ וְתִנְדַּע֒ דִּי֩ קִרְיְתָ֨א דָ֜ךְ קִרְיָ֣א מָֽרָדָ֗א וּֽמְהַנְזְקַ֤ת מַלְכִין֙ וּמְדִנָ֔ן וְאֶשְׁתַּדּוּר֙ עָֽבְדִ֣ין בְּגַוַּ֔הּ מִן־יֹומָ֖ת עָֽלְמָ֑א עַל־דְּנָ֕ה קִרְיְתָ֥א דָ֖ךְ הָֽחָרְבַֽת׃ 
<a target = '_blank' href='https://geulah.org.il/HaTanach/verse/?verse=121310'/> (4,16)</a> מְהֹֽודְעִ֤ין אֲנַ֨חְנָה֙ לְמַלְכָּ֔א דִּ֠י הֵ֣ן קִרְיְתָ֥א דָךְ֙ תִּתְבְּנֵ֔א וְשֽׁוּרַיָּ֖ה יִֽשְׁתַּכְלְל֑וּן לָֽקֳבֵ֣ל דְּנָ֔ה חֲלָק֙ בַּֽעֲבַ֣ר נַֽהֲרָ֔א לָ֥א אִיתַ֖י לָֽךְ׃ ױ 
<a target = '_blank' href='https://geulah.org.il/HaTanach/verse/?verse=121320'/> (4,17)</a> פִּתְגָמָ֞א שְׁלַ֣ח מַלְכָּ֗א עַל־רְח֤וּם בְּעֵל־טְעֵם֨ וְשִׁמְשַׁ֣י סָֽפְרָ֔א וּשְׁאָר֙ כְּנָוָ֣תְהֹ֔ון דִּ֥י יָֽתְבִ֖ין בְּשָֽׁמְרָ֑יִן וּשְׁאָ֧ר עֲבַר־נַֽהֲרָ֛ה שְׁלָ֖ם וּכְעֶֽת׃ 
<a target = '_blank' href='https://geulah.org.il/HaTanach/verse/?verse=121330'/> (4,18)</a> נִשְׁתְּוָנָ֕א דִּֽי־שְׁלַחְתּ֖וּן עֲלֶ֑ינָא מְפָרַ֥שׁ קֱרִ֖י קֳדָמָֽי׃ 
<a target = '_blank' href='https://geulah.org.il/HaTanach/verse/?verse=121340'/> (4,19)</a> וּמִנִּי֮ שִׂ֣ים טְעֵם֒ וּבַקָּ֣רוּ וְהַשְׁכַּ֔חוּ דִּ֚י קִרְיְתָ֣א דָ֔ךְ מִן־יֹומָת֙ עָֽלְמָ֔א עַל־מַלְכִ֖ין מִֽתְנַשְּׂאָ֑ה וּמְרַ֥ד וְאֶשְׁתַּדּ֖וּר מִתְעֲבֶד־בַּֽ֯הּ׃ 
<a target = '_blank' href='https://geulah.org.il/HaTanach/verse/?verse=121350'/> (4,20)</a> וּמַלְכִ֣ין תַּקִּיפִ֗ין הֲוֹו֙ עַל־יְר֣וּשְׁלֵ֔ם וְשַׁ֙לִּיטִ֔ין בְּכֹ֖ל עֲבַ֣ר נַֽהֲרָ֑ה וּמִדָּ֥ה בְלֹ֛ו וַֽהֲלָ֖ךְ מִתְיְהֵ֥ב לְהֹֽון׃ 
<a target = '_blank' href='https://geulah.org.il/HaTanach/verse/?verse=121360'/> (4,21)</a> כְּעַן֙ שִׂ֣ימוּ טְעֵ֔ם לְבַטָּלָ֖א גֻּבְרַיָּ֣א אִלֵּ֑ךְ וְקִרְיְתָ֥א דָךְ֨ לָ֣א תִתְבְּנֵ֔א עַד־מִנִּ֖י טַֽעֲמָ֥א יִתְּשָֽׂם׃ 
<a target = '_blank' href='https://geulah.org.il/HaTanach/verse/?verse=121370'/> (4,22)</a> וּזְהִירִ֥ין הֱוֹ֛ו שָׁל֖וּ לְמֶעְבַּ֣ד עַל־דְּנָ֑ה לְמָה֙ יִשְׂגֵּ֣א חֲבָלָ֔א לְהַנְזָקַ֖ת מַלְכִֽין׃ ױ 
<a target = '_blank' href='https://geulah.org.il/HaTanach/verse/?verse=121380'/> (4,23)</a> אֱדַ֗יִן מִן־דִּ֞י פַּרְשֶׁ֤גֶן נִשְׁתְּוָנָא֙ דִּ֚י אַרְתַּחְשַׁ֣שְׂתְּא מַלְכָּ֔א קֱרִ֧י קֳדָם־רְח֛וּם וְשִׁמְשַׁ֥י סָֽפְרָ֖א וּכְנָוָֽתְהֹ֑ון אֲזַ֨לוּ בִבְהִיל֤וּ לִירֽוּשְׁלֵם֨ עַל־יְה֣וּדָיֵ֔א וּבַטִּ֥לוּ הִמֹּ֖ו בְּאֶדְרָ֥ע וְחָֽיִל׃ 
<a target = '_blank' href='https://geulah.org.il/HaTanach/verse/?verse=121390'/> (4,24)</a> בֵּאדַ֗יִן בְּטֵלַת֙ עֲבִידַ֣ת בֵּֽית־אֱלָהָ֔א דִּ֖י בִּירֽוּשְׁלֵ֑ם וַֽהֲוָת֙ בָּֽטְלָ֔א עַ֚ד שְׁנַ֣ת תַּרְתֵּ֔ין לְמַלְכ֖וּת דָּֽרְיָ֥וֶשׁ מֶֽלֶךְ־פָּרָֽס׃ ײ 
<a target = '_blank' href='https://geulah.org.il/HaTanach/verse/?verse=121400'/> (5,1)</a> וְהִתְנַבִּ֞י חַגַּ֣י נְבִיָּ֗אה וּזְכַרְיָ֤ה בַר־עִדֹּוא֙ נְבִיַּאיָּ֔א עַל־יְה֣וּדָיֵ֔א דִּ֥י בִיה֖וּד וּבִירֽוּשְׁלֵ֑ם בְּשֻׁ֛ם אֱלָ֥הּ יִשְׂרָאֵ֖ל עֲלֵיהֹֽון׃ 
<a target = '_blank' href='https://geulah.org.il/HaTanach/verse/?verse=121410'/> (5,2)</a> בֵּאדַ֡יִן קָ֠מוּ זְרֻבָּבֶ֤ל בַּר־שְׁאַלְתִּיאֵל֨ וְיֵשׁ֣וּעַ בַּר־יֹֽוצָדָ֔ק וְשָׁרִ֣יו לְמִבְנֵ֔א בֵּ֥ית אֱלָהָ֖א דִּ֣י בִירֽוּשְׁלֶ֑ם וְעִמְּהֹ֛ון נְבִיַּאיָּ֥ה דִי־אֱלָהָ֖א מְסָעֲדִ֥ין לְהֹֽון׃ 
<a target = '_blank' href='https://geulah.org.il/HaTanach/verse/?verse=121420'/> (5,3)</a> בֵּהּ־זִמְנָא֩ אֲתָ֨א עֲלֵיהֹ֜ון תַּ֠תְּנַי פַּחַ֧ת עֲבַר־נַֽהֲרָ֛ה וּשְׁתַ֥ר בֹּֽוזְנַ֖י וּכְנָוָֽתְהֹ֑ון וְכֵן֙ אָֽמְרִ֣ין לְהֹ֔ם מַן־שָׂ֨ם לְכֹ֜ם טְעֵ֗ם בַּיְתָ֤א דְנָה֙ לִבְנֵ֔א וְאֻשַּׁרְנָ֥א דְנָ֖ה לְשַׁכְלָלָֽה׃ 
<a target = '_blank' href='https://geulah.org.il/HaTanach/verse/?verse=121430'/> (5,4)</a> אֱדַ֥יִן כְּנֵ֖מָא אֲמַ֣רְנָא לְהֹ֑ם מַן־אִנּוּן֙ שְׁמָהָ֣ת גֻּבְרַיָּ֔א דִּי־דְנָ֥ה בִנְיָנָ֖א בָּנַֽ֯יִן׃ 
<a target = '_blank' href='https://geulah.org.il/HaTanach/verse/?verse=121440'/> (5,5)</a> וְעֵ֣ין אֱלָֽהֲהֹ֗ם הֲוָת֙ עַל־שָׂבֵ֣י יְהֽוּדָיֵ֔א וְלָא־בַטִּ֣לוּ הִמֹּ֔ו עַד־טַעְמָ֖א לְדָֽרְיָ֣וֶשׁ יְהָ֑ךְ וֶֽאֱדַ֛יִן יְתִיב֥וּן נִשְׁתְּוָנָ֖א עַל־דְּנָֽה׃ 
<a target = '_blank' href='https://geulah.org.il/HaTanach/verse/?verse=121450'/> (5,6)</a> פַּרְשֶׁ֣גֶן אִ֠גַּרְתָּא דִּי־שְׁלַ֞ח תַּתְּנַ֣י ׀ פַּחַ֣ת עֲבַר־נַֽהֲרָ֗ה וּשְׁתַ֤ר בֹּֽוזְנַי֨ וּכְנָ֣וָתֵ֔הּ אֲפַ֨רְסְכָיֵ֔א דִּ֖י בַּֽעֲבַ֣ר נַֽהֲרָ֑ה עַל־דָּֽרְיָ֖וֶשׁ מַלְכָּֽא׃ 
<a target = '_blank' href='https://geulah.org.il/HaTanach/verse/?verse=121460'/> (5,7)</a> פִּתְגָמָ֖א שְׁלַ֣חוּ עֲלֹ֑והִי וְכִדְנָה֨ כְּתִ֣יב בְּגַוֵּ֔הּ לְדָֽרְיָ֥וֶשׁ מַלְכָּ֖א שְׁלָמָ֥א כֹֽלָּא׃ 
<a target = '_blank' href='https://geulah.org.il/HaTanach/verse/?verse=121470'/> (5,8)</a> יְדִ֣יעַ ׀ לֶֽהֱוֵ֣א לְמַלְכָּ֗א דִּֽי־אֲזַ֜לְנָא לִיה֤וּד מְדִֽינְתָּא֨ לְבֵית֙ אֱלָהָ֣א רַבָּ֔א וְה֤וּא מִתְבְּנֵא֨ אֶ֣בֶן גְּלָ֔ל וְאָ֖ע מִתְּשָׂ֣ם בְּכֻתְלַיָּ֑א וַֽעֲבִ֥ידְתָּא דָ֛ךְ אָסְפַּ֥רְנָא מִתְעַבְדָ֖א וּמַצְלַ֥ח בְּיֶדְהֹֽם׃ 
<a target = '_blank' href='https://geulah.org.il/HaTanach/verse/?verse=121480'/> (5,9)</a> אֱדַ֗יִן שְׁאֵ֨לְנָא֙ לְשָֽׂבַיָּ֣א אִלֵּ֔ךְ כְּנֵ֖מָא אֲמַ֣רְנָא לְהֹ֑ם מַן־שָׂ֨ם לְכֹ֜ם טְעֵ֗ם בַּיְתָ֤א דְנָה֙ לְמִבְנְיָ֔ה וְאֻשַּׁרְנָ֥א דְנָ֖ה לְשַׁכְלָלָֽה׃ 
<a target = '_blank' href='https://geulah.org.il/HaTanach/verse/?verse=121490'/> (5,10)</a> וְאַ֧ף שְׁמָֽהַתְהֹ֛ם שְׁאֵ֥לְנָא לְהֹ֖ם לְהֹֽודָעוּתָ֑ךְ דִּ֛י נִכְתֻּ֥ב שֻׁם־גֻּבְרַיָּ֖א דִּ֥י בְרָֽאשֵׁהֹֽם׃ ױ 
<a target = '_blank' href='https://geulah.org.il/HaTanach/verse/?verse=121500'/> (5,11)</a> וּכְנֵ֥מָא פִתְגָּמָ֖א הֲתִיב֣וּנָא לְמֵמַ֑֯ר אֲנַ֣חְנָא הִמֹּ֡ו עַבְדֹוהִי֩ דִֽי־אֱלָ֨הּ שְׁמַיָּ֜א וְאַרְעָ֗א וּבָנַ֤יִן בַּיְתָא֨ דִּֽי־הֲוָ֨א בְנֵ֜ה מִקַּדְמַ֤ת דְּנָה֨ שְׁנִ֣ין שַׂגִּיאָ֔ן וּמֶ֤לֶךְ לְיִשְׂרָאֵל֨ רַ֔ב בְּנָ֖הִי וְשַׁכְלְלֵֽהּ׃ 
<a target = '_blank' href='https://geulah.org.il/HaTanach/verse/?verse=121510'/> (5,12)</a> לָהֵ֗ן מִן־דִּ֨י הַרְגִּ֤זוּ אֲבָֽהָתָ֨נָא֙ לֶֽאֱלָ֣הּ שְׁמַיָּ֔א יְהַ֣ב הִמֹּ֔ו בְּיַ֛ד נְבֽוּכַדְנֶצַּ֥ר מֶֽלֶךְ־בָּבֶ֖ל כַּסְדָּי֯אָ֑ וּבַיְתָ֤ה דְנָה֙ סַתְרֵ֔הּ וְעַמָּ֖ה הַגְלִ֥י לְבָבֶֽל׃ 
<a target = '_blank' href='https://geulah.org.il/HaTanach/verse/?verse=121520'/> (5,13)</a> בְּרַם֙ בִּשְׁנַ֣ת חֲדָ֔ה לְכֹ֥ורֶשׁ מַלְכָּ֖א דִּ֣י בָבֶ֑ל כֹּ֤ורֶשׁ מַלְכָּא֙ שָׂ֣ם טְעֵ֔ם בֵּית־אֱלָהָ֥א דְנָ֖ה לִבְנֵֽא׃ 
<a target = '_blank' href='https://geulah.org.il/HaTanach/verse/?verse=121530'/> (5,14)</a> וְ֠אַף מָֽאנַיָּ֣א דִֽי־בֵֽית־אֱלָהָא֮ דִּ֣י דַֽהֲבָ֣ה וְכַסְפָּא֒ דִּ֣י נְבֽוּכַדְנֶצַּ֗ר הַנְפֵּק֙ מִן־הֵֽיכְלָא֙ דִּ֣י בִירֽוּשְׁלֶ֔ם וְהֵיבֵ֣ל הִמֹּ֔ו לְהֵֽיכְלָ֖א דִּ֣י בָבֶ֑ל הַנְפֵּ֨ק הִמֹּ֜ו כֹּ֣ורֶשׁ מַלְכָּ֗א מִן־הֵֽיכְלָא֙ דִּ֣י בָבֶ֔ל וִיהִ֨יבוּ֙ לְשֵׁשְׁבַּצַּ֣ר שְׁמֵ֔הּ דִּ֥י פֶחָ֖ה שָׂמֵֽהּ׃ 
<a target = '_blank' href='https://geulah.org.il/HaTanach/verse/?verse=121540'/> (5,15)</a> וַֽאֲמַר־לֵ֓הּ ׀ אֵ֚לה֯ מָֽאנַיָּ֔א שֵׂ֚א אֵֽזֶל־אֲחֵ֣ת הִמֹּ֔ו בְּהֵֽיכְלָ֖א דִּ֣י בִירֽוּשְׁלֶ֑ם וּבֵ֥ית אֱלָהָ֖א יִתְבְּנֵ֥א עַל־אַתְרֵֽהּ׃ ױ 
<a target = '_blank' href='https://geulah.org.il/HaTanach/verse/?verse=121550'/> (5,16)</a> אֱדַ֨יִן֙ שֵׁשְׁבַּצַּ֣ר דֵּ֔ךְ אֲתָ֗א יְהַ֧ב אֻשַּׁיָּ֛א דִּי־בֵ֥ית אֱלָהָ֖א דִּ֣י בִירֽוּשְׁלֶ֑ם וּמִן־אֱדַ֧יִן וְעַד־כְּעַ֛ן מִתְבְּנֵ֖א וְלָ֥א שְׁלִֽים׃ 
<a target = '_blank' href='https://geulah.org.il/HaTanach/verse/?verse=121560'/> (5,17)</a> וּכְעַ֞ן הֵ֧ן עַל־מַלְכָּ֣א טָ֗ב יִ֠תְבַּקַּר בְּבֵ֨ית גִּנְזַיָּ֜א דִּֽי־מַלְכָּ֣א תַמָּה֮ דִּ֣י בְבָבֶל֒ הֵ֣ן אִיתַ֗י דִּי־מִן־כֹּ֤ורֶשׁ מַלְכָּא֨ שִׂ֣ים טְעֵ֔ם לְמִבְנֵ֛א בֵּֽית־אֱלָהָ֥א דֵ֖ךְ בִּירֽוּשְׁלֶ֑ם וּרְע֥וּת מַלְכָּ֛א עַל־דְּנָ֖ה יִשְׁלַ֥ח עֲלֶֽינָא׃ ײ 
<a target = '_blank' href='https://geulah.org.il/HaTanach/verse/?verse=121570'/> (6,1)</a> בֵּאדַ֛יִן דָּֽרְיָ֥וֶשׁ מַלְכָּ֖א שָׂ֣ם טְעֵ֑ם וּבַקַּ֣רוּ ׀ בְּבֵ֣ית סִפְרַיָּ֗א דִּ֧י גִנְזַיָּ֛א מְהַֽחֲתִ֥ין תַּמָּ֖ה בְּבָבֶֽל׃ 
<a target = '_blank' href='https://geulah.org.il/HaTanach/verse/?verse=121580'/> (6,2)</a> וְהִשְׁתְּכַ֣ח בְּאַחְמְתָ֗א בְּבִֽירְתָ֛א דִּ֛י בְּמָדַ֥י מְדִינְתָּ֖ה מְגִלָּ֣ה חֲדָ֑ה וְכֵן־כְּתִ֥יב בְּגַוַּ֖הּ דִּכְרֹונָֽה׃ ױ 
<a target = '_blank' href='https://geulah.org.il/HaTanach/verse/?verse=121590'/> (6,3)</a> בִּשְׁנַ֨ת חֲדָ֜ה לְכֹ֣ורֶשׁ מַלְכָּ֗א כֹּ֣ורֶשׁ מַלְכָּא֮ שָׂ֣ם טְעֵם֒ בֵּֽית־אֱלָהָ֤א בִירֽוּשְׁלֶם֙ בַּיְתָ֣א יִתְבְּנֵ֔א אֲתַר֙ דִּֽי־דָֽבְחִ֣ין דִּבְחִ֔ין וְאֻשֹּׁ֖והִי מְסֹֽובְלִ֑ין רוּמֵהּ֙ אַמִּ֣ין שִׁתִּ֔ין פְּתָיֵ֖הּ אַמִּ֥ין שִׁתִּֽין׃ 
<a target = '_blank' href='https://geulah.org.il/HaTanach/verse/?verse=121600'/> (6,4)</a> נִדְבָּכִ֞ין דִּי־אֶ֤בֶן גְּלָל֨ תְּלָתָ֔א וְנִדְבָּ֖ךְ דִּי־אָ֣ע חֲדַ֑֯ת וְנִ֨פְקְתָ֔א מִן־בֵּ֥ית מַלְכָּ֖א תִּתְיְהִֽ֯ב׃ 
<a target = '_blank' href='https://geulah.org.il/HaTanach/verse/?verse=121610'/> (6,5)</a> וְ֠אַף מָאנֵ֣י בֵיֽת־אֱלָהָא֮ דִּ֣י דַֽהֲבָ֣ה וְכַסְפָּא֒ דִּ֣י נְבֽוּכַדְנֶצַּ֗ר הַנְפֵּ֛ק מִן־הֵֽיכְלָ֥א דִֽי־בִירֽוּשְׁלֶ֖ם וְהֵיבַ֣ל לְבָבֶ֑ל יַֽהֲתִיב֗וּן וִ֠יהָךְ לְהֵֽיכְלָ֤א דִֽי־בִירֽוּשְׁלֶם֙ לְאַתְרֵ֔הּ וְתַחֵ֖ת בְּבֵ֥ית אֱלָהָֽא׃ ױ 
<a target = '_blank' href='https://geulah.org.il/HaTanach/verse/?verse=121620'/> (6,6)</a> כְּעַ֡ן תַּ֠תְּנַי פַּחַ֨ת עֲבַר־נַֽהֲרָ֜ה שְׁתַ֤ר בֹּֽוזְנַי֙ וּכְנָוָ֣תְהֹ֔ון אֲפַ֨רְסְכָיֵ֔א דִּ֖י בַּֽעֲבַ֣ר נַֽהֲרָ֑ה רַחִיקִ֥ין הֲוֹ֖ו מִן־תַּמָּֽה׃ 
<a target = '_blank' href='https://geulah.org.il/HaTanach/verse/?verse=121630'/> (6,7)</a> שְׁבֻ֕קוּ לַֽעֲבִידַ֖ת בֵּֽית־אֱלָהָ֣א דֵ֑ךְ פַּחַ֤ת יְהֽוּדָיֵא֙ וּלְשָׂבֵ֣י יְהֽוּדָיֵ֔א בֵּֽית־אֱלָהָ֥א דֵ֖ךְ יִבְנֹ֥ון עַל־אַתְרֵֽהּ׃ 
<a target = '_blank' href='https://geulah.org.il/HaTanach/verse/?verse=121640'/> (6,8)</a> וּמִנִּי֮ שִׂ֣ים טְעֵם֒ לְמָ֣א דִי־תַֽעַבְד֗וּן עִם־שָׂבֵ֤י יְהֽוּדָיֵא֨ אִלֵּ֔ךְ לְמִבְנֵ֖א בֵּֽית־אֱלָהָ֣א דֵ֑ךְ וּמִנִּכְסֵ֣י מַלְכָּ֗א דִּ֚י מִדַּת֙ עֲבַ֣ר נַֽהֲרָ֔ה אָסְפַּ֗רְנָא נִפְקְתָ֛א תֶּֽהֱוֵ֧א מִתְיַֽהֲבָ֛א לְגֻבְרַיָּ֥א אִלֵּ֖ךְ דִּי־לָ֥א לְבַטָּלָֽא׃ 
<a target = '_blank' href='https://geulah.org.il/HaTanach/verse/?verse=121650'/> (6,9)</a> וּמָ֣ה חַשְׁחָ֡ן וּבְנֵ֣י תֹורִ֣ין וְדִכְרִ֣ין וְאִמְּרִ֣ין ׀ לַֽעֲלָוָ֣ן ׀ לֶֽאֱלָ֪הּ שְׁמַיָּ֟א חִנְטִ֞ין מְלַ֣ח ׀ חֲמַ֣ר וּמְשַׁ֗ח כְּמֵאמַ֨ר כָּֽהֲנַיָּ֤א דִי־בִירֽוּשְׁלֶם֙ לֶֽהֱוֵ֨א מִתְיְהֵ֥ב לְהֹ֛ם יֹ֥ום בְּיֹ֖ום דִּי־לָ֥א שָׁלֽוּ׃ 
<a target = '_blank' href='https://geulah.org.il/HaTanach/verse/?verse=121660'/> (6,10)</a> דִּי־לֶֽהֱוֹ֧ן מְהַקְרְבִ֛ין נִֽיחֹוחִ֖ין לֶֽאֱלָ֣הּ שְׁמַיָּ֑א וּמְצַלַּ֕יִן לְחַיֵּ֥י מַלְכָּ֖א וּבְנֹֽוהִי׃ 
<a target = '_blank' href='https://geulah.org.il/HaTanach/verse/?verse=121670'/> (6,11)</a> וּמִנִּי֮ שִׂ֣ים טְעֵם֒ דִּ֣י כָל־אֱנָ֗שׁ דִּ֤י יְהַשְׁנֵא֙ פִּתְגָּמָ֣א דְנָ֔ה יִתְנְסַ֥ח אָע֨ מִן־בַּיְתֵ֔הּ וּזְקִ֖יף יִתְמְחֵ֣א עֲלֹ֑הִי וּבַיְתֵ֛הּ נְוָל֥וּ יִתְעֲבֵ֖ד עַל־דְּנָֽה׃ 
<a target = '_blank' href='https://geulah.org.il/HaTanach/verse/?verse=121680'/> (6,12)</a> וֵֽאלָהָ֞א דִּ֣י שַׁכִּ֧ן שְׁמֵ֣הּ תַּמָּ֗ה יְמַגַּ֞ר כָּל־מֶ֤לֶךְ וְעַם֨ דִּ֣י ׀ יִשְׁלַ֣ח יְדֵ֗הּ לְהַשְׁנַיָ֛ה לְחַבָּלָ֛ה בֵּֽית־אֱלָהָ֥א דֵ֖ךְ דִּֽי־בִירֽוּשְׁלֶ֑ם אֲנָ֤ה דָֽרְיָ֙וֶשׁ֨ שָׂ֣מֶת טְעֵ֔ם אָסְפַּ֖רְנָא יִתְעֲבֵֽד׃ ײ ױ 
<a target = '_blank' href='https://geulah.org.il/HaTanach/verse/?verse=121690'/> (6,13)</a> אֱ֠דַיִן תַּתְּנַ֞י פַּחַ֧ת עֲבַֽר־נַֽהֲרָ֛ה שְׁתַ֥ר בֹּֽוזְנַ֖י וּכְנָוָֽתְהֹ֑ון לָֽקֳבֵ֗ל דִּי־שְׁלַ֞ח דָּֽרְיָ֧וֶשׁ מַלְכָּ֛א כְּנֵ֖מָא אָסְפַּ֥רְנָא עֲבַֽ֯דוּ׃ 
<a target = '_blank' href='https://geulah.org.il/HaTanach/verse/?verse=121700'/> (6,14)</a> וְשָׂבֵ֤י יְהֽוּדָיֵא֨ בָּנַ֣יִן וּמַצְלְחִ֔ין בִּנְבוּאַת֙ חַגַּ֣י נְבִיָּ֔אה וּזְכַרְיָ֖ה בַּר־עִדֹּ֑וא וּבְנֹ֣ו וְשַׁכְלִ֗לוּ מִן־טַ֨עַם֙ אֱלָ֣הּ יִשְׂרָאֵ֔ל וּמִטְּעֵם֙ כֹּ֣ורֶשׁ וְדָֽרְיָ֔וֶשׁ וְאַרְתַּחְשַׁ֖שְׂתְּא מֶ֥לֶךְ פָּרָֽס׃ 
<a target = '_blank' href='https://geulah.org.il/HaTanach/verse/?verse=121710'/> (6,15)</a> וְשֵׁיצִיא֙֯ בַּיְתָ֣ה דְנָ֔ה עַ֛ד יֹ֥ום תְּלָתָ֖ה לִירַ֣ח אֲדָ֑ר דִּי־הִ֣יא שְׁנַת־שֵׁ֔ת לְמַלְכ֖וּת דָּֽרְיָ֥וֶשׁ מַלְכָּֽא׃ 
<a target = '_blank' href='https://geulah.org.il/HaTanach/verse/?verse=121720'/> (6,16)</a> וַֽעֲבַ֣דוּ בְנֵֽי־יִ֠שְׂרָאֵל כָּֽהֲנַיָּ֨א וְלֵֽוָיֵ֜א וּשְׁאָ֣ר בְּנֵי־גָֽלוּתָ֗א חֲנֻכַּ֛ת בֵּֽית־אֱלָהָ֥א דְנָ֖ה בְּחֶדְוָֽה׃ 
<a target = '_blank' href='https://geulah.org.il/HaTanach/verse/?verse=121730'/> (6,17)</a> וְהַקְרִ֗בוּ לַֽחֲנֻכַּת֮ בֵּית־אֱלָהָ֣א דְנָה֒ תֹּורִ֣ין מְאָ֔ה דִּכְרִ֣ין מָאתַ֔יִן אִמְּרִ֖ין אַרְבַּ֣ע מְאָ֑ה וּצְפִירֵ֨י עִזִּ֜ין לְחַטָּיָ֤֯א עַל־כָּל־יִשְׂרָאֵל֨ תְּרֵי־עֲשַׂ֔ר לְמִנֲי֖ן שִׁבְטֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=121740'/> (6,18)</a> וַֽהֲקִ֨ימוּ כַֽהֲנַיָּ֜א בִּפְלֻגָּֽתְהֹ֗ון וְלֵֽוָיֵא֨ בְּמַחְלְקָֽתְהֹ֔ון עַל־עֲבִידַ֥ת אֱלָהָ֖א דִּ֣י בִירֽוּשְׁלֶ֑ם כִּכְתָ֖ב סְפַ֥ר משֶֽׁה׃ ױ 
<a target = '_blank' href='https://geulah.org.il/HaTanach/verse/?verse=121750'/> (6,19)</a> וַיַּֽעֲשׂ֥וּ בְנֵֽי־הַגֹּולָ֖ה אֶת־הַפָּ֑סַח בְּאַרְבָּעָ֥ה עָשָׂ֖ר לַחֹ֥דֶשׁ הָֽרִאשֹֽׁון׃ 
<a target = '_blank' href='https://geulah.org.il/HaTanach/verse/?verse=121760'/> (6,20)</a> כִּ֣י הִטָּֽהֲר֞וּ הַכֹּֽהֲנִ֧ים וְהַֽלְוִיִּ֛ם כְּאֶחָ֖ד כֻּלָּ֣ם טְהֹורִ֑ים וַיִּשְׁחֲט֤וּ הַפֶּ֨סַח֙ לְכָל־בְּנֵ֣י הַגֹּולָ֔ה וְלַֽאֲחֵיהֶ֥ם הַכֹּֽהֲנִ֖ים וְלָהֶֽם׃ 
<a target = '_blank' href='https://geulah.org.il/HaTanach/verse/?verse=121770'/> (6,21)</a> וַיֹּֽאכְל֣וּ בְנֵֽי־יִשְׂרָאֵ֗ל הַשָּׁבִים֙ מֵֽהַגֹּולָ֔ה וְכָל־הַנִּבְדָּ֛ל מִטֻּמְאַ֥ת גֹּויֵי־הָאָ֖רֶץ אֲלֵהֶ֑ם לִדְר֕שׁ לַֽיהֹוָ֖ה אֱלֹהֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=121780'/> (6,22)</a> וַיַּֽעֲשׂ֧וּ חַג־מַצֹּ֛ות שִׁבְעַ֥ת יָמִ֖ים בְּשִׂמְחָ֑ה כִּֽי־שִׂמְּחָ֣ם יְהֹוָ֗ה וְֽהֵסֵ֞ב לֵ֤ב מֶֽלֶךְ־אַשּׁוּר֙ עֲלֵיהֶ֔ם לְחַזֵּ֣ק יְדֵיהֶ֔ם בִּמְלֶ֥אכֶת בֵּֽית־הָֽאֱלֹהִ֖ים אֱלֹהֵ֥י יִשְׂרָאֵֽל׃ ײ 
<a target = '_blank' href='https://geulah.org.il/HaTanach/verse/?verse=121790'/> (7,1)</a> וְאַחַר֨ הַדְּבָרִ֣ים הָאֵ֔לֶּה בְּמַלְכ֖וּת אַרְתַּחְשַׁ֣סְתְּא מֶֽלֶךְ־פָּרָ֑ס עֶזְרָא֙ בֶּן־שְׂרָיָ֔ה בֶּן־עֲזַרְיָ֖ה בֶּן־חִלְקִיָּֽה׃ 
<a target = '_blank' href='https://geulah.org.il/HaTanach/verse/?verse=121800'/> (7,2)</a> בֶּן־שַׁלּ֥וּם בֶּן־צָדֹ֖וק בֶּן־אֲחִיטֽוּב׃ 
<a target = '_blank' href='https://geulah.org.il/HaTanach/verse/?verse=121810'/> (7,3)</a> בֶּן־אֲמַרְיָ֥ה בֶן־עֲזַרְיָ֖ה בֶּן־מְרָיֹֽות׃ 
<a target = '_blank' href='https://geulah.org.il/HaTanach/verse/?verse=121820'/> (7,4)</a> בֶּן־זְרַחְיָ֥ה בֶן־עֻזִּ֖י בֶּן־בֻּקִּֽי׃ 
<a target = '_blank' href='https://geulah.org.il/HaTanach/verse/?verse=121830'/> (7,5)</a> בֶּן־אֲבִישׁ֗וּעַ בֶּן־פִּֽינְחָס֙ בֶּן־אֶלְעָזָ֔ר בֶּן־אַֽהֲרֹ֥ן הַכֹּהֵ֖ן הָרֹֽאשׁ׃ 
<a target = '_blank' href='https://geulah.org.il/HaTanach/verse/?verse=121840'/> (7,6)</a> ה֤וּא עֶזְרָא֨ עָלָ֣ה מִבָּבֶ֔ל וְהֽוּא־סֹפֵ֤ר מָהִיר֨ בְּתֹורַ֣ת משֶׁ֔ה אֲשֶׁר־נָתַ֥ן יְהֹוָ֖ה אֱלֹהֵ֣י יִשְׂרָאֵ֑ל וַיִּתֶּן־לֹ֣ו הַמֶּ֗לֶךְ כְּיַד־יְהֹוָ֤ה אֱלֹהָיו֙ עָלָ֔יו כֹּ֖ל בַּקָּֽשָׁתֹֽו׃ 
<a target = '_blank' href='https://geulah.org.il/HaTanach/verse/?verse=121850'/> (7,7)</a> וַיַּֽעֲל֣וּ מִבְּנֵֽי־יִשְׂרָאֵ֑ל וּמִן־הַכֹּהֲנִ֨ים וְהַֽלְוִיִּ֜ם וְהַֽמְשֹֽׁרְרִ֧ים וְהַשֹּֽׁעֲרִ֛ים וְהַנְּתִינִ֖ים אֶל־יְרֽוּשָׁלִָ֑ם בִּשְׁנַת־שֶׁ֖בַע לְאַרְתַּחְשַׁ֥סְתְּא הַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=121860'/> (7,8)</a> וַיָּבֹ֥א יְרֽוּשָׁלִַ֖ם בַּחֹ֣דֶשׁ הַֽחֲמִישִׁ֑י הִ֛יא שְׁנַ֥ת הַשְּׁבִיעִ֖ית לַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=121870'/> (7,9)</a> כִּ֗י בְּאֶחָד֙ לַחֹ֣דֶשׁ הָֽרִאשֹׁ֔ון ה֣וּא יְ֯סֻ֔ד הַמַּֽעֲלָ֖ה מִבָּבֶ֑ל וּבְאֶחָ֞ד לַחֹ֣דֶשׁ הַֽחֲמִישִׁ֗י בָּ֚א אֶל־יְרֽוּשָׁלִַ֔ם כְּיַד־אֱלֹהָ֖יו הַטֹּובָ֥ה עָלָֽיו׃ 
<a target = '_blank' href='https://geulah.org.il/HaTanach/verse/?verse=121880'/> (7,10)</a> כִּ֤י עֶזְרָא֨ הֵכִ֣ין לְבָבֹ֔ו לִדְר֛שׁ אֶת־תֹּורַ֥ת יְהֹוָ֖ה וְלַֽעֲשׂ֑ת וּלְלַמֵּ֥ד בְּיִשְׂרָאֵ֖ל חֹ֥ק וּמִשְׁפָּֽט׃ ײ 
<a target = '_blank' href='https://geulah.org.il/HaTanach/verse/?verse=121890'/> (7,11)</a> וְזֶ֣ה ׀ פַּרְשֶׁ֣גֶן הַנִּשְׁתְּוָ֗ן אֲשֶׁ֤ר נָתַן֙ הַמֶּ֣לֶךְ אַרְתַּחְשַׁ֔סְתְּא לְעֶזְרָ֥א הַכֹּהֵ֖ן הַסֹּפֵ֑ר סֹפֵ֞ר דִּבְרֵ֧י מִצְוֹֽת־יְהֹוָ֛ה וְחֻקָּ֖יו עַל־יִשְׂרָאֵֽל׃ ױ 
<a target = '_blank' href='https://geulah.org.il/HaTanach/verse/?verse=121900'/> (7,12)</a> אַ֨רְתַּחְשַׁ֔סְתְּא מֶ֖לֶךְ מַלְכַיָּ֑א לְעֶזְרָ֣א כָֽ֠הֲנָא סָפַ֨ר דָּתָ֜א דִּי־אֱלָ֧הּ שְׁמַיָּ֛א גְּמִ֖יר וּכְעֶֽנֶת׃ 
<a target = '_blank' href='https://geulah.org.il/HaTanach/verse/?verse=121910'/> (7,13)</a> מִנִּי֮ שִׂ֣ים טְעֵם֒ דִּ֣י כָל־מִתְנַדַּ֣֯ב בְּמַלְכוּתִי֩ מִן־עַמָּ֨ה יִשְׂרָאֵ֜ל וְכַֽהֲנֹ֣והִי וְלֵֽוָיֵ֗א לִמְהָ֧ךְ לִירֽוּשְׁלֵ֛ם עִמָּ֖ךְ יְהָֽךְ׃ 
<a target = '_blank' href='https://geulah.org.il/HaTanach/verse/?verse=121920'/> (7,14)</a> כָּל־קְבֵ֗ל דִּי֩ מִן־קֳדָ֨ם מַלְכָּ֜א וְשִׁבְעַ֤ת יַֽעֲטֹ֨הִי֨ שְׁלִ֔יחַ לְבַקָּרָ֥א עַל־יְה֖וּד וְלִירֽוּשְׁלֶ֑ם בְּדָ֥ת אֱלָהָ֖ךְ דִּ֥י בִידָֽךְ׃ 
<a target = '_blank' href='https://geulah.org.il/HaTanach/verse/?verse=121930'/> (7,15)</a> וּלְהֵֽיבָלָ֖ה כְּסַ֣ף וּדְהַ֑֯ב דִּי־מַלְכָּ֣א וְיַֽעֲטֹ֗והִי הִתְנַדַּ֨בוּ֨ לֶֽאֱלָ֣הּ יִשְׂרָאֵ֔ל דִּ֥י בִירֽוּשְׁלֶ֖ם מִשְׁכְּנֵֽהּ׃ 
<a target = '_blank' href='https://geulah.org.il/HaTanach/verse/?verse=121940'/> (7,16)</a> וְכֹל֨ כְּסַ֣ף וּדְהַ֔ב דִּ֣י תְהַשְׁכַּ֔ח בְּכֹ֖ל מְדִינַ֣ת בָּבֶ֑ל עִם֩ הִתְנַדָּב֨וּת עַמָּ֤א וְכָֽהֲנַיָּא֨ מִתְנַדְּבִ֔ין לְבֵ֥ית אֱלָֽהֲהֹ֖ם דִּ֥י בִירֽוּשְׁלֶֽם׃ 
<a target = '_blank' href='https://geulah.org.il/HaTanach/verse/?verse=121950'/> (7,17)</a> כָּל־קְבֵ֣ל דְּנָה֩ אָסְפַּ֨רְנָא תִקְנֵ֜א בְּכַסְפָּ֣א דְנָ֗ה תֹּורִ֤ין ׀ דִּכְרִין֙ אִמְּרִ֔ין וּמִנְחָֽתְהֹ֖ון וְנִסְכֵּיהֹ֑ון וּתְקָרֵ֣ב הִמֹּ֔ו עַל־מַ֨דְבְּחָ֔ה דִּ֛י בֵּ֥ית אֱלָֽהֲכֹ֖ם דִּ֥י בִירֽוּשְׁלֶֽם׃ 
<a target = '_blank' href='https://geulah.org.il/HaTanach/verse/?verse=121960'/> (7,18)</a> וּמָ֣ה דִי֩ עֲלָ֨י֯ךְ וְעַל־אֶחָ֜י֯ךְ יִיטַ֗ב בִּשְׁאָ֛ר כַּסְפָּ֥א וְדַֽהֲבָ֖ה לְמֶעְבַּ֑֯ד כִּרְע֥וּת אֱלָֽהֲכֹ֖ם תַּֽעַבְדֽוּן׃ 
<a target = '_blank' href='https://geulah.org.il/HaTanach/verse/?verse=121970'/> (7,19)</a> וּמָֽאנַיָּא֙ דִּֽי־מִתְיַֽהֲבִ֣ין לָ֔ךְ לְפָלְחָ֖ן בֵּ֣ית אֱלָהָ֑ךְ הַשְׁלֵ֕ם קֳדָ֖ם אֱלָ֥הּ יְרֽוּשְׁלֶֽם׃ 
<a target = '_blank' href='https://geulah.org.il/HaTanach/verse/?verse=121980'/> (7,20)</a> וּשְׁאָ֗ר חַשְׁחוּת֙ בֵּ֣ית אֱלָהָ֔ךְ דִּ֥י יִפֶּל־לָ֖ךְ לְמִנְתַּ֑֯ן תִּנְתֵּ֕ן מִן־בֵּ֖ית גִּנְזֵ֥י מַלְכָּֽא׃ 
<a target = '_blank' href='https://geulah.org.il/HaTanach/verse/?verse=121990'/> (7,21)</a> וּ֠מִנִּי אֲנָ֞ה אַרְתַּחְשַׁ֤סְתְּא מַלְכָּא֙ שִׂ֣ים טְעֵ֔ם לְכֹל֨ גִּזַּבְרַיָּ֔א דִּ֖י בַּֽעֲבַ֣ר נַֽהֲרָ֑ה דִּ֣י כָל־דִּ֣י יִ֠שְׁאֲלֶנְכֹון עֶזְרָ֨א כַֽהֲנָ֜ה סָפַ֤ר דָּתָא֨ דִּי־אֱלָ֣הּ שְׁמַיָּ֔א אָסְפַּ֖רְנָא יִתְֽעֲבֵֽד׃ 
<a target = '_blank' href='https://geulah.org.il/HaTanach/verse/?verse=122000'/> (7,22)</a> עַד־כְּסַף֮ כַּכְּרִ֣ין מְאָה֒ וְעַד־חִנְטִין֙ כֹּרִ֣ין מְאָ֔ה וְעַד־חֲמַר֙ בַּתִּ֣ין מְאָ֔ה וְעַד־בַּתִּ֥ין מְשַׁ֖ח מְאָ֑ה וּמְלַ֖ח דִּי־לָ֥א כְתָֽב׃ 
<a target = '_blank' href='https://geulah.org.il/HaTanach/verse/?verse=122010'/> (7,23)</a> כָּל־דִּ֗י מִן־טַ֙עַם֙ אֱלָ֣הּ שְׁמַיָּ֔א יִתְעֲבֵד֙ אַדְרַזְדָּ֔א לְבֵ֖ית אֱלָ֣הּ שְׁמַיָּ֑א דִּֽי־לְמָ֤ה לֶֽהֱוֵא֙ קְצַ֔ף עַל־מַלְכ֥וּת מַלְכָּ֖א וּבְנֹֽוהִי׃ 
<a target = '_blank' href='https://geulah.org.il/HaTanach/verse/?verse=122020'/> (7,24)</a> וּלְכֹ֣ם מְהֹֽודְעִ֗ין דִּ֣י כָל־כָּֽהֲנַיָּ֣א וְ֠לֵוָיֵא זַמָּ֨רַיָּ֤א תָרָֽעַיָּא֙ נְתִ֣ינַיָּ֔א וּפָ֣לְחֵ֔י בֵּ֖ית אֱלָהָ֣א דְנָ֑ה מִנְדָּ֤ה בְלֹו֙ וַֽהֲלָ֔ךְ לָ֥א שַׁלִּ֖יט לְמִרְמֵ֥א עֲלֵיהֹֽם׃ 
<a target = '_blank' href='https://geulah.org.il/HaTanach/verse/?verse=122030'/> (7,25)</a> וְאַ֣נְתְּ עֶזְרָ֗א כְּחָכְמַ֨ת אֱלָהָ֤ךְ דִּי־בִידָךְ֨ מֶ֣נִּי שָֽׁפְטִ֞ין וְדַיָּנִ֗ין דִּי־לֶֽהֱוֹ֤ן דָֽאְ֯נִין֙ לְכָל־עַמָּה֙ דִּ֚י בַּֽעֲבַ֣ר נַֽהֲרָ֔ה לְכָל־יָֽדְעֵ֖י דָּתֵ֣י אֱלָהָ֑ךְ וְדִ֧י לָ֦א יָדַ֖ע תְּהֹֽודְעֽוּן׃ 
<a target = '_blank' href='https://geulah.org.il/HaTanach/verse/?verse=122040'/> (7,26)</a> וְכָל־דִּי־לָא֩ לֶֽהֱוֵ֨א עָבֵ֜ד דָּתָ֣א דִֽי־אֱלָהָ֗ךְ וְדָתָא֙ דִּ֣י מַלְכָּ֔א אָסְפַּ֕רְנָא דִּינָ֕ה לֶֽהֱוֵ֥א מִתְעֲבֵ֖ד מִנֵּ֑הּ הֵ֤ן לְמֹות֨ הֵ֣ן לִשְׁרשִׁ֔ו֯ הֵן־לַעֲנָ֥שׁ נִכְסִ֖ין וְלֶאֱסוּרִֽין׃ ױ 
<a target = '_blank' href='https://geulah.org.il/HaTanach/verse/?verse=122050'/> (7,27)</a> בָּר֥וּךְ יְהֹוָ֖ה אֱלֹהֵ֣י אֲבֹתֵ֑ינוּ אֲשֶׁ֨ר נָתַ֤ן כָּזֹאת֨ בְּלֵ֣ב הַמֶּ֔לֶךְ לְפָאֵ֕ר אֶת־בֵּ֥ית יְהֹוָ֖ה אֲשֶׁ֥ר בִּירֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=122060'/> (7,28)</a> וְעָלַ֣י הִטָּה־חֶ֗סֶד לִפְנֵ֤י הַמֶּ֨לֶךְ֙ וְיֹֽועֲצָ֔יו וּלְכָל־שָׂרֵ֥י הַמֶּ֖לֶךְ הַגִּבֹּרִ֑ים וַאֲנִ֣י הִתְחַזַּ֗קְתִּי כְּיַד־יְהֹוָ֤ה אֱלֹהַי֨ עָלַ֔י וָֽאֶקְבְּצָ֧ה מִיִּשְׂרָאֵ֛ל רָאשִׁ֖ים לַֽעֲלֹ֥ות עִמִּֽי׃ ײ 
<a target = '_blank' href='https://geulah.org.il/HaTanach/verse/?verse=122070'/> (8,1)</a> וְאֵ֛לֶּה רָאשֵׁ֥י אֲבֹֽתֵיהֶ֖ם וְהִתְיַחְשָׂ֑ם הָֽעֹלִ֣ים עִמִּ֗י בְּמַלְכ֛וּת אַרְתַּחְשַׁ֥סְתְּא הַמֶּ֖לֶךְ מִבָּבֶֽל׃ 
<a target = '_blank' href='https://geulah.org.il/HaTanach/verse/?verse=122080'/> (8,2)</a> מִבְּנֵ֤י פִֽינְחָס֙ גֵּרְשֹׁ֔ם מִבְּנֵ֥י אִֽיתָמָ֖ר דָּֽנִיֵּ֑אל מִבְּנֵ֥י דָוִ֖יד חַטּֽוּשׁ׃ 
<a target = '_blank' href='https://geulah.org.il/HaTanach/verse/?verse=122090'/> (8,3)</a> מִבְּנֵ֣י שְׁכַנְיָ֔ה מִבְּנֵ֥י פַרְע֖שׁ זְכַרְיָ֑ה וְעִמֹּ֛ו הִתְיַחֵ֥שׂ לִזְכָרִ֖ים מֵאָ֥ה וַֽחֲמִשִּֽׁים׃ 
<a target = '_blank' href='https://geulah.org.il/HaTanach/verse/?verse=122100'/> (8,4)</a> מִבְּנֵי֨ פַּחַ֣ת מֹואָ֔ב אֶלְיְהֹֽועֵינַ֖י בֶּן־זְרַחְיָ֑ה וְעִמֹּ֖ו מָאתַ֥יִם הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122110'/> (8,5)</a> מִבְּנֵ֥י שְׁכַנְיָ֖ה בֶּן־יַֽחֲזִיאֵ֑ל וְעִמֹּ֕ו שְׁל֥שׁ מֵאֹ֖ות הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122120'/> (8,6)</a> וּמִבְּנֵ֣י עָדִ֔ין עֶ֖בֶד בֶּן־יֹֽונָתָ֑ן וְעִמֹּ֖ו חֲמִשִּׁ֥ים הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122130'/> (8,7)</a> וּמִבְּנֵ֣י עֵילָ֔ם יְשַֽׁעְיָ֖ה בֶּן־עֲתַלְיָ֑ה וְעִמֹּ֖ו שִׁבְעִ֥ים הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122140'/> (8,8)</a> וּמִבְּנֵ֣י שְׁפַטְיָ֔ה זְבַדְיָ֖ה בֶּן־מִֽיכָאֵ֑ל וְעִמֹּ֖ו שְׁמֹנִ֥ים הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122150'/> (8,9)</a> מִבְּנֵ֣י יֹואָ֔ב עֹֽבַדְיָ֖ה בֶּן־יְחִיאֵ֑ל וְעִמֹּ֕ו מָאתַ֛יִם וּשְׁמֹנָ֥ה עָשָׂ֖ר הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122160'/> (8,10)</a> וּמִבְּנֵ֥י שְׁלֹומִ֖ית בֶּן־יֹֽוסִפְיָ֑ה וְעִמֹּ֕ו מֵאָ֥ה וְשִׁשִּׁ֖ים הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122170'/> (8,11)</a> וּמִבְּנֵ֣י בֵבַ֔י זְכַרְיָ֖ה בֶּן־בֵּבָ֑י וְעִמֹּ֕ו עֶשְׂרִ֥ים וּשְׁמֹנָ֖ה הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122180'/> (8,12)</a> וּמִבְּנֵ֣י עַזְגָּ֔ד יֹֽוחָנָ֖ן בֶּן־הַקָּטָ֑ן וְעִמֹּ֕ו מֵאָ֥ה וַֽעֲשָׂרָ֖ה הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122190'/> (8,13)</a> וּמִבְּנֵ֣י אֲדֹֽנִיקָם֮ אַֽחֲרֹנִים֒ וְאֵ֣לֶּה שְׁמֹותָ֔ם אֱלִיפֶ֖לֶט יְעִו֯אֵ֣ל וּשְׁמַעְיָ֑ה וְעִמָּהֶ֖ם שִׁשִּׁ֥ים הַזְּכָרִֽים׃ 
<a target = '_blank' href='https://geulah.org.il/HaTanach/verse/?verse=122200'/> (8,14)</a> וּמִבְּנֵ֥י בִגְוַ֖י עוּתַ֣י וְזַבּ֑֯וּר וְעִמֹּ֖ו שִׁבְעִ֥ים הַזְּכָרִֽים׃ ױ 
<a target = '_blank' href='https://geulah.org.il/HaTanach/verse/?verse=122210'/> (8,15)</a> וָֽאֶקְבְּצֵ֗ם אֶל־הַנָּהָר֙ הַבָּ֣א אֶל־אַֽהֲוָ֔א וַנַּֽחֲנֶ֥ה שָׁ֖ם יָמִ֣ים שְׁלשָׁ֑ה וָֽאָבִ֤ינָה בָעָם֙ וּבַכֹּ֣הֲנִ֔ים וּמִבְּנֵ֥י לֵוִ֖י לֹֽא־מָצָ֥אתִי שָֽׁם׃ 
<a target = '_blank' href='https://geulah.org.il/HaTanach/verse/?verse=122220'/> (8,16)</a> וָֽאֶשְׁלְחָ֡ה לֶֽאֱלִיעֶ֡זֶר לַֽאֲרִיאֵ֡ל לִ֠שְׁמַעְיָה וּלְאֶלְנָתָ֨ן וּלְיָרִ֜יב וּלְאֶלְנָתָ֧ן וּלְנָתָ֛ן וְלִזְכַרְיָ֥ה וְלִמְשֻׁלָּ֖ם רָאשִׁ֑ים וּלְיֹֽויָרִ֥יב וּלְאֶלְנָתָ֖ן מְבִינִֽים׃ 
<a target = '_blank' href='https://geulah.org.il/HaTanach/verse/?verse=122230'/> (8,17)</a> וָֽאֲוַצֶ֤א֯ה אֹותָם֙ עַל־אִדֹּ֣ו הָרֹ֔אשׁ בְּכָֽסִפְיָ֖א הַמָּקֹ֑ום וָֽאָשִׂימָה֩ בְפִיהֶ֨ם דְּבָרִ֜ים לְדַבֵּ֗ר אֶל־אִדֹּ֨ו אָחִ֤יו הַנְּתִו֯נִים֨ בְּכָֽסִפְיָ֣א הַמָּקֹ֔ום לְהָבִיא־לָ֥נוּ מְשָֽׁרְתִ֖ים לְבֵ֥ית אֱלֹהֵֽינוּ׃ 
<a target = '_blank' href='https://geulah.org.il/HaTanach/verse/?verse=122240'/> (8,18)</a> וַיָּבִ֨יאּ֯וּ לָ֜נוּ כְּיַד־אֱלֹהֵ֨ינוּ הַטֹּובָ֤ה עָלֵ֨ינוּ֨ אִ֣ישׁ שֶׂ֔כֶל מִבְּנֵ֣י מַחְלִ֔י בֶּן־לֵוִ֖י בֶּן־יִשְׂרָאֵ֑ל וְשֵֽׁרֵבְיָ֛ה וּבָנָ֥יו וְאֶחָ֖יו שְׁמֹנָ֥ה עָשָֽׂר׃ 
<a target = '_blank' href='https://geulah.org.il/HaTanach/verse/?verse=122250'/> (8,19)</a> וְאֶ֨ת־חֲשַׁבְיָ֔ה וְאִתֹּ֥ו יְשַׁעְיָ֖ה מִבְּנֵ֣י מְרָרִ֑י אֶחָ֥יו וּבְנֵיהֶ֖ם עֶשְׂרִֽים׃ ױ 
<a target = '_blank' href='https://geulah.org.il/HaTanach/verse/?verse=122260'/> (8,20)</a> וּמִן־הַנְּתִינִ֗ים שֶׁנָּתַ֨ן דָּוִ֤יד וְהַשָּׂרִים֙ לַֽעֲבֹדַ֣ת הַלְוִיִּ֔ם נְתִינִ֖ים מָאתַ֣יִם וְעֶשְׂרִ֑ים כֻּלָּ֖ם נִקְּב֥וּ בְשֵׁמֹֽות׃ 
<a target = '_blank' href='https://geulah.org.il/HaTanach/verse/?verse=122270'/> (8,21)</a> וָֽאֶקְרָ֙א שָׁ֥ם צֹום֙ עַל־הַנָּהָ֣ר אַֽהֲוָ֔א לְהִתְעַנֹּ֖ות לִפְנֵ֣י אֱלֹהֵ֑ינוּ לְבַקֵּ֤שׁ מִמֶּ֨נּוּ֨ דֶּ֣רֶךְ יְשָׁרָ֔ה לָ֥נוּ וּלְטַפֵּ֖נוּ וּלְכָל־רְכוּשֵֽׁנוּ׃ 
<a target = '_blank' href='https://geulah.org.il/HaTanach/verse/?verse=122280'/> (8,22)</a> כִּ֣י ב֗שְׁתִּי לִשְׁאֹ֤ול מִן־הַמֶּ֨לֶךְ֨ חַ֣יִל וּפָֽרָשִׁ֔ים לְעָזְרֵ֥נוּ מֵֽאֹויֵ֖ב בַּדָּ֑רֶךְ כִּֽי־אָמַ֨רְנוּ לַמֶּ֜לֶךְ לֵאמֹ֗ר יַד־אֱלֹהֵ֤ינוּ עַל־כָּל־מְבַקְשָׁיו֨ לְטֹובָ֔ה וְעֻזֹּ֣ו וְאַפֹּ֔ו עַ֖ל כָּל־עֹֽזְבָֽיו׃ 
<a target = '_blank' href='https://geulah.org.il/HaTanach/verse/?verse=122290'/> (8,23)</a> וַנָּצ֛וּמָה וַנְּבַקְשָׁ֥ה מֵֽאֱלֹהֵ֖ינוּ עַל־זֹ֑את וַיֵּֽעָתֵ֖ר לָֽנוּ׃ 
<a target = '_blank' href='https://geulah.org.il/HaTanach/verse/?verse=122300'/> (8,24)</a> וָֽאַבְדִּ֛ילָה מִשָּׂרֵ֥י הַכֹּֽהֲנִ֖ים שְׁנֵ֣ים עָשָׂ֑ר לְשֵֽׁרֵבְיָ֣ה חֲשַׁבְיָ֔ה וְעִמָּהֶ֥ם מֵֽאֲחֵיהֶ֖ם עֲשָׂרָֽה׃ 
<a target = '_blank' href='https://geulah.org.il/HaTanach/verse/?verse=122310'/> (8,25)</a> וָֽאֶשְׁקֳו֯לָ֣ה לָהֶ֔ם אֶת־הַכֶּ֥סֶף וְאֶת־הַזָּהָ֖ב וְאֶת־הַכֵּלִ֑ים תְּרוּמַ֣ת בֵּֽית־אֱלֹהֵ֗ינוּ הַהֵרִ֨ימוּ֙ הַמֶּ֨לֶךְ֙ וְיֹֽעֲצָ֣יו וְשָׂרָ֔יו וְכָל־יִשְׂרָאֵ֖ל הַנִּמְצָאִֽים׃ 
<a target = '_blank' href='https://geulah.org.il/HaTanach/verse/?verse=122320'/> (8,26)</a> וָֽאֶשְׁקֲלָ֨ה עַל־יָדָ֜ם כֶּ֗סֶף כִּכָּרִים֙ שֵׁשׁ־מֵאֹ֣ות וַֽחֲמִשִּׁ֔ים וּכְלֵי־כֶ֥סֶף מֵאָ֖ה לְכִכָּרִ֑ים זָהָ֖ב מֵאָ֥ה כִכָּֽר׃ 
<a target = '_blank' href='https://geulah.org.il/HaTanach/verse/?verse=122330'/> (8,27)</a> וּכְפֹרֵ֤י זָהָב֨ עֶשְׂרִ֔ים לַֽאֲדַרְכֹנִ֖ים אָ֑לֶף וּכְלֵ֨י נְח֜שֶׁת מֻצְהָ֤ב טֹובָה֨ שְׁנַ֔יִם חֲמוּדֹ֖ת כַּזָּהָֽב׃ 
<a target = '_blank' href='https://geulah.org.il/HaTanach/verse/?verse=122340'/> (8,28)</a> וָאֹֽמְרָ֣ה אֲלֵהֶ֗ם אַתֶּ֥ם קֹ֨דֶשׁ֙ לַֽיהֹוָ֔ה וְהַכֵּלִ֖ים קֹ֑דֶשׁ וְהַכֶּ֤סֶף וְהַזָּהָב֙ נְדָבָ֔ה לַֽיהֹוָ֖ה אֱלֹהֵ֥י אֲבֹֽתֵיכֶֽם׃ 
<a target = '_blank' href='https://geulah.org.il/HaTanach/verse/?verse=122350'/> (8,29)</a> שִׁקְד֣וּ וְשִׁמְר֗וּ עַד־תִּשְׁקְל֡וּ לִפְנֵי֩ שָׂרֵ֨י הַכֹּֽהֲנִ֧ים וְהַֽלְוִיִּ֛ם וְשָׂרֵי־הָֽאָבֹ֥ות לְיִשְׂרָאֵ֖ל בִּירֽוּשָׁלִָ֑ם הַלִּשְׁכֹ֖ות בֵּ֥ית יְהֹוָֽה׃ 
<a target = '_blank' href='https://geulah.org.il/HaTanach/verse/?verse=122360'/> (8,30)</a> וְקִבְּלוּ֙ הַכֹּֽהֲנִ֣ים וְהַֽלְוִיִּ֔ם מִשְׁקַ֛ל הַכֶּ֥סֶף וְהַזָּהָ֖ב וְהַכֵּלִ֑ים לְהָבִ֥יא לִירֽוּשָׁלִַ֖ם לְבֵ֥ית אֱלֹהֵֽינוּ׃ ױ 
<a target = '_blank' href='https://geulah.org.il/HaTanach/verse/?verse=122370'/> (8,31)</a> וַנִּסְעָ֞ה מִנְּהַ֣ר אַֽהֲוָ֗א בִּשְׁנֵ֤ים עָשָׂר֨ לַחֹ֣דֶשׁ הָֽרִאשֹׁ֔ון לָלֶ֖כֶת יְרֽוּשָׁלִָ֑ם וְיַ֤ד אֱלֹהֵ֨ינוּ֨ הָֽיְתָ֣ה עָלֵ֔ינוּ וַיַּ֨צִּילֵ֔נוּ מִכַּ֥ף אֹויֵ֛ב וְאֹורֵ֖ב עַל־הַדָּֽרֶךְ׃ 
<a target = '_blank' href='https://geulah.org.il/HaTanach/verse/?verse=122380'/> (8,32)</a> וַנָּבֹ֖א יְרֽוּשָׁלִָ֑ם וַנֵּ֥שֶׁב שָׁ֖ם יָמִ֥ים שְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=122390'/> (8,33)</a> וּבַיֹּ֣ום הָֽרְבִיעִ֡י נִשְׁקַ֣ל הַכֶּסֶף֩ וְהַזָּהָ֨ב וְהַכֵּלִ֜ים בְּבֵ֣ית אֱלֹהֵ֗ינוּ עַ֠ל יַד־מְרֵמֹ֤ות בֶּן־אֽוּרִיָּה֨ הַכֹּהֵ֔ן וְעִמֹּ֖ו אֶלְעָזָ֣ר בֶּן־פִּֽינְחָ֑ס וְעִמָּהֶ֞ם יֹֽוזָבָ֧ד בֶּן־יֵשׁ֛וּעַ וְנֹֽועַדְיָ֥ה בֶן־בִּנּ֖וּי הַֽלְוִיִּֽם׃ 
<a target = '_blank' href='https://geulah.org.il/HaTanach/verse/?verse=122400'/> (8,34)</a> בְּמִסְפָּ֥ר בְּמִשְׁקָ֖ל לַכֹּ֑ל וַיִּכָּתֵ֥ב כָּל־הַמִּשְׁקָ֖ל בָּעֵ֥ת הַהִֽיא׃ ױ 
<a target = '_blank' href='https://geulah.org.il/HaTanach/verse/?verse=122410'/> (8,35)</a> הַ֠בָּאִים מֵֽהַשְּׁבִ֨י בְנֵֽי־הַגֹּולָ֜ה הִקְרִ֥יבוּ עֹלֹ֣ות ׀ לֵֽאלֹהֵ֣י יִשְׂרָאֵ֗ל פָּרִ֨ים שְׁנֵים־עָשָׂ֤ר עַל־כָּל־יִשְׂרָאֵל֨ אֵילִ֣ים ׀ תִּשְׁעִ֣ים וְשִׁשָּׁ֔ה כְּבָשִׂים֙ שִׁבְעִ֣ים וְשִׁבְעָ֔ה צְפִירֵ֥י חַטָּ֖את שְׁנֵ֣ים עָשָׂ֑ר הַכֹּ֖ל עֹלָ֥ה לַֽיהֹוָֽה׃ 
<a target = '_blank' href='https://geulah.org.il/HaTanach/verse/?verse=122420'/> (8,36)</a> וַיִּתְּנ֣וּ ׀ אֶת־דָּתֵ֣י הַמֶּ֗לֶךְ לַֽאֲחַשְׁדַּרְפְּנֵי֙ הַמֶּ֔לֶךְ וּפַֽחֲוֹ֖ות עֵ֣בֶר הַנָּהָ֑ר וְנִשְּׂא֥וּ אֶת־הָעָ֖ם וְאֶת־בֵּ֥ית הָֽאֱלֹהִֽים׃ ײ 
<a target = '_blank' href='https://geulah.org.il/HaTanach/verse/?verse=122430'/> (9,1)</a> וּכְכַלֹּ֣ות אֵ֗לֶּה נִגְּשׁ֨וּ אֵלַ֤י הַשָּׂרִים֨ לֵאמֹ֔ר לֹֽא־נִבְדְּל֞וּ הָעָ֤ם יִשְׂרָאֵל֨ וְהַכֹּֽהֲנִ֣ים וְהַֽלְוִיִּ֔ם מֵֽעַמֵּ֖י הָֽאֲרָצֹ֑ות כְּ֠תֹֽעֲבֹֽתֵיהֶם לַכְּנַֽעֲנִ֨י הַֽחִתִּ֜י הַפְּרִזִּ֣י הַיְבוּסִ֗י הָֽעַמֹּנִי֙ הַמֹּ֣אָבִ֔י הַמִּצְרִ֖י וְהָֽאֱמֹרִֽי׃ 
<a target = '_blank' href='https://geulah.org.il/HaTanach/verse/?verse=122440'/> (9,2)</a> כִּֽי־נָֽשְׂא֣וּ מִבְּנֹֽתֵיהֶ֗ם לָהֶם֙ וְלִבְנֵיהֶ֔ם וְהִתְעָֽרְבוּ֙ זֶ֣רַע הַקֹּ֔דֶשׁ בְּעַמֵּ֖י הָֽאֲרָצֹ֑ות וְיַ֧ד הַשָּׂרִ֣ים וְהַסְּגָנִ֗ים הָֽיְתָ֛ה בַּמַּ֥עַל הַזֶּ֖ה רִֽאשֹׁונָֽה׃ 
<a target = '_blank' href='https://geulah.org.il/HaTanach/verse/?verse=122450'/> (9,3)</a> וּכְשָׁמְעִי֨ אֶת־הַדָּבָ֣ר הַזֶּ֔ה קָרַ֥עְתִּי אֶת־בִּגְדִ֖י וּמְעִילִ֑י וָֽאֶמְרְטָ֗ה מִשְּׂעַ֤ר רֹאשִׁי֨ וּזְקָנִ֔י וָאֵֽשְׁבָ֖ה מְשֹׁומֵֽם׃ 
<a target = '_blank' href='https://geulah.org.il/HaTanach/verse/?verse=122460'/> (9,4)</a> וְאֵלַ֣י יֵאָֽסְפ֗וּ כֹּ֚ל חָרֵד֙ בְּדִבְרֵ֣י אֱלֹהֵֽי־יִשְׂרָאֵ֔ל עַ֖ל מַ֣עַל הַגֹּולָ֑ה וַֽאֲנִי֙ ישֵׁ֣ב מְשֹׁומֵ֔ם עַ֖ד לְמִנְחַ֥ת הָעָֽרֶב׃ 
<a target = '_blank' href='https://geulah.org.il/HaTanach/verse/?verse=122470'/> (9,5)</a> וּבְמִנְחַ֣ת הָעֶ֗רֶב קַ֚מְתִּי מִתַּֽעֲנִיתִ֔י וּבְקָרְעִ֥י בִגְדִ֖י וּמְעִילִ֑י וָֽאֶכְרְעָה֙ עַל־בִּרְכַּ֔י וָֽאֶפְרְשָׂ֥ה כַפַּ֖י אֶל־יְהֹוָ֥ה אֱלֹהָֽי׃ 
<a target = '_blank' href='https://geulah.org.il/HaTanach/verse/?verse=122480'/> (9,6)</a> וָאֹֽמְרָ֗ה אֱלֹהַי֨ בּ֣שְׁתִּי וְנִכְלַ֔מְתִּי לְהָרִ֧ים אֱלֹהַ֛י פָּנַ֖י אֵלֶ֑יךָ כִּ֣י עֲוֹֽנֹתֵ֤ינוּ רָבוּ֨ לְמַ֣עְלָה רֹּ֔א֯שׁ וְאַשְׁמָתֵ֥נוּ גָֽדְלָ֖ה עַ֥ד לַשָּׁמָֽיִם׃ 
<a target = '_blank' href='https://geulah.org.il/HaTanach/verse/?verse=122490'/> (9,7)</a> מִימֵ֣י אֲבֹתֵ֗ינוּ אֲנַ֨חְנוּ֙ בְּאַשְׁמָ֣ה גְדֹלָ֔ה עַ֖ד הַיֹּ֣ום הַזֶּ֑ה וּבַֽעֲוֹנֹתֵ֡ינוּ נִתַּ֡נוּ אֲנַחְנוּ֩ מְלָכֵ֨ינוּ כֹֽהֲנֵ֜ינוּ בְּיַ֣ד ׀ מַלְכֵ֣י הָֽאֲרָצֹ֗ות בַּחֶ֜רֶב בַּשְּׁבִ֧י וּבַבִּזָּ֛ה וּבְב֥שֶׁת פָּנִ֖ים כְּהַיֹּ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=122500'/> (9,8)</a> וְעַתָּ֡ה כִּמְעַט־רֶגַע֩ הָיְתָ֨ה תְחִנָּ֜ה מֵאֵ֣ת ׀ יְהֹוָ֣ה אֱלֹהֵ֗ינוּ לְהַשְׁאִ֥יר לָ֨נוּ֨ פְּלֵיטָ֔ה וְלָֽתֶת־לָ֥נוּ יָתֵ֖ד בִּמְקֹ֣ום קָדְשֹׁ֑ו לְהָאִ֤יר עֵינֵ֨ינוּ֙ אֱלֹהֵ֔ינוּ וּלְתִתֵּ֛נוּ מִחְיָ֥ה מְעַ֖ט בְּעַבְדֻתֵֽנוּ׃ 
<a target = '_blank' href='https://geulah.org.il/HaTanach/verse/?verse=122510'/> (9,9)</a> כִּֽי־עֲבָדִ֣ים אֲנַ֔חְנוּ וּבְעַ֨בְדֻתֵ֔נוּ לֹ֥א עֲזָבָ֖נוּ אֱלֹהֵ֑ינוּ וַֽיַּט־עָלֵ֣ינוּ חֶ֡סֶד לִפְנֵי֩ מַלְכֵ֨י פָרַ֜ס לָֽתֶת־לָ֣נוּ מִחְיָ֗ה לְרֹומֵ֞ם אֶת־בֵּ֤ית אֱלֹהֵ֨ינוּ֙ וּלְהַֽעֲמִ֣יד אֶת־חָרְבֹתָ֔יו וְלָֽתֶת־לָ֣נוּ גָדֵ֔ר בִּֽיהוּדָ֖ה וּבִירֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=122520'/> (9,10)</a> וְעַתָּ֛ה מַה־נֹּאמַ֥ר אֱלֹהֵ֖ינוּ אַֽחֲרֵי־זֹ֑את כִּ֥י עָזַ֖בְנוּ מִצְוֹתֶֽיךָ׃ 
<a target = '_blank' href='https://geulah.org.il/HaTanach/verse/?verse=122530'/> (9,11)</a> אֲשֶׁ֣ר צִוִּ֗יתָ בְּיַ֨ד עֲבָדֶ֣יךָ הַנְּבִיאִים֮ לֵאמֹר֒ הָאָ֗רֶץ אֲשֶׁ֨ר אַתֶּ֤ם בָּאִים֙ לְרִשְׁתָּ֔הּ אֶ֤רֶץ נִדָּה֙ הִ֔יא בְּנִדַּ֖ת עַמֵּ֣י הָֽאֲרָצֹ֑ות בְּתֹֽועֲבֹֽתֵיהֶ֗ם אֲשֶׁ֥ר מִלְא֛וּהָ מִפֶּ֥ה אֶל־פֶּ֖ה בְּטֻמְאָתָֽם׃ 
<a target = '_blank' href='https://geulah.org.il/HaTanach/verse/?verse=122540'/> (9,12)</a> וְ֠עַתָּה בְּֽנֹותֵיכֶ֞ם אַל־תִּתְּנ֣וּ לִבְנֵיהֶ֗ם וּבְנֹֽתֵיהֶם֙ אַל־תִּשְׂא֣וּ לִבְנֵיכֶ֔ם וְלֹֽא־תִדְרְשׁ֧וּ שְׁלֹמָ֛ם וְטֹֽובָתָ֖ם עַד־עֹולָ֑ם לְמַ֣עַן תֶּֽחֶזְק֗וּ וַֽאֲכַלְתֶּם֙ אֶת־ט֣וּב הָאָ֔רֶץ וְהֹֽורַשְׁתֶּ֥ם לִבְנֵיכֶ֖ם עַד־עֹולָֽם׃ 
<a target = '_blank' href='https://geulah.org.il/HaTanach/verse/?verse=122550'/> (9,13)</a> וְאַֽחֲרֵי֙ כָּל־הַבָּ֣א עָלֵ֔ינוּ בְּמַֽעֲשֵׂ֨ינוּ֨ הָֽרָעִ֔ים וּבְאַשְׁמָתֵ֖נוּ הַגְּדֹלָ֑ה כִּ֣י ׀ אַתָּ֣ה אֱלֹהֵ֗ינוּ חָשַׂ֤כְתָּ לְמַ֨טָּה֙ מֵֽעֲוֹנֵ֔ינוּ וְנָתַ֥תָּה לָּ֛נוּ פְּלֵיטָ֖ה כָּזֹֽאת׃ 
<a target = '_blank' href='https://geulah.org.il/HaTanach/verse/?verse=122560'/> (9,14)</a> הֲנָשׁוּב֙ לְהָפֵ֣ר מִצְוֹתֶ֔יךָ וּלְהִ֨תְחַתֵּ֔ן בְּעַמֵּ֥י הַתֹּֽעֵבֹ֖ות הָאֵ֑לֶּה הֲלֹ֤וא תֶֽאֱנַף־בָּ֨נוּ֙ עַד־כַּלֵּ֔ה לְאֵ֥ין שְׁאֵרִ֖ית וּפְלֵיטָֽה׃ ױ 
<a target = '_blank' href='https://geulah.org.il/HaTanach/verse/?verse=122570'/> (9,15)</a> יְהֹוָ֞ה אֱלֹהֵ֤י יִשְׂרָאֵל֨ צַדִּ֣יק אַ֔תָּה כִּֽי־נִשְׁאַ֥רְנוּ פְלֵיטָ֖ה כְּהַיֹּ֣ום הַזֶּ֑ה הִנְנ֤וּ לְפָנֶ֙יךָ֙ בְּאַשְׁמָתֵ֔ינוּ כִּ֧י אֵ֥ין לַֽעֲמֹ֛וד לְפָנֶ֖יךָ עַל־זֹֽאת׃ ײ 
<a target = '_blank' href='https://geulah.org.il/HaTanach/verse/?verse=122580'/> (10,1)</a> וּכְהִתְפַּלֵּ֤ל עֶזְרָא֨ וּכְהִתְוַדֹּתֹ֔ו בֹּכֶה֙ וּמִתְנַפֵּ֔ל לִפְנֵ֖י בֵּ֣ית הָֽאֱלֹהִ֑ים נִקְבְּצוּ֩ אֵלָ֨יו מִיִּשְׂרָאֵ֜ל קָהָ֣ל רַב־מְאֹ֗ד אֲנָשִׁ֤ים וְנָשִׁים֨ וִֽילָדִ֔ים כִּֽי־בָכ֥וּ הָעָ֖ם הַרְבֵּ֥ה בֶֽכֶה׃ ױ 
<a target = '_blank' href='https://geulah.org.il/HaTanach/verse/?verse=122590'/> (10,2)</a> וַיַּעַן֩ שְׁכַנְיָ֨ה בֶן־יְחִיאֵ֜ל מִבְּנֵ֤י עֵו֯לָם֙ וַיֹּ֣אמֶר לְעֶזְרָ֔א אֲנַ֙חְנוּ֙ מָעַ֣לְנוּ בֵֽאלֹהֵ֔ינוּ וַנּ֛שֶׁב נָשִׁ֥ים נָכְרִיֹּ֖ות מֵֽעַמֵּ֣י הָאָ֑רֶץ וְעַתָּ֛ה יֵשׁ־מִקְוֶ֥ה לְיִשְׂרָאֵ֖ל עַל־זֹֽאת׃ 
<a target = '_blank' href='https://geulah.org.il/HaTanach/verse/?verse=122600'/> (10,3)</a> וְעַתָּ֣ה נִכְרָת־בְּרִ֣ית לֵ֠אלֹהֵינוּ לְהֹוצִ֨יא כָל־נָשִׁ֜ים וְהַנֹּולָ֤ד מֵהֶם֙ בַּֽעֲצַ֣ת אֲדֹנָ֔י וְהַֽחֲרֵדִ֖ים בְּמִצְוַ֣ת אֱלֹהֵ֑ינוּ וְכַתֹּורָ֖ה יֵֽעָשֶֽׂה׃ 
<a target = '_blank' href='https://geulah.org.il/HaTanach/verse/?verse=122610'/> (10,4)</a> ק֛וּם כִּֽי־עָלֶ֥יךָ הַדָּבָ֖ר וַֽאֲנַ֣חְנוּ עִמָּ֑ךְ חֲזַ֖ק וַֽעֲשֵֽׂה׃ ױ 
<a target = '_blank' href='https://geulah.org.il/HaTanach/verse/?verse=122620'/> (10,5)</a> וַיָּ֣קָם עֶזְרָ֡א וַיַּשְׁבַּ֣ע אֶת־שָׂרֵי֩ הַכֹּֽהֲנִ֨ים הַֽלְוִיִּ֜ם וְכָל־יִשְׂרָאֵ֗ל לַֽעֲשֹׂ֛ות כַּדָּבָ֥ר הַזֶּ֖ה וַיִּשָּׁבֵֽעוּ׃ 
<a target = '_blank' href='https://geulah.org.il/HaTanach/verse/?verse=122630'/> (10,6)</a> וַיָּ֣קָם עֶזְרָ֗א מִלִּפְנֵי֨ בֵּ֣ית הָֽאֱלֹהִ֔ים וַיֵּ֕לֶךְ אֶל־לִשְׁכַּ֖ת יְהֹֽוחָנָ֣ן בֶּן־אֶלְיָשִׁ֑יב וַיֵּ֣לֶךְ שָׁ֗ם לֶ֤חֶם לֹֽא־אָכַל֨ וּמַ֣יִם לֹֽא־שָׁתָ֔ה כִּ֥י מִתְאַבֵּ֖ל עַל־מַ֥עַל הַגֹּולָֽה׃ 
<a target = '_blank' href='https://geulah.org.il/HaTanach/verse/?verse=122640'/> (10,7)</a> וַיַּֽעֲבִ֨ירוּ קֹ֜ול בִּֽיהוּדָ֣ה וִירֽוּשָׁלִַ֗ם לְכֹל֨ בְּנֵ֣י הַגֹּולָ֔ה לְהִקָּבֵ֖ץ יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=122650'/> (10,8)</a> וְכֹל֩ אֲשֶׁ֨ר לֹֽא־יָבֹ֜וא לִשְׁל֣שֶׁת הַיָּמִ֗ים כַּֽעֲצַ֤ת הַשָּׂרִים֙ וְהַזְּקֵנִ֔ים יָֽחֳרַ֖ם כָּל־רְכוּשֹׁ֑ו וְה֥וּא יִבָּדֵ֖ל מִקְּהַ֥ל הַגֹּולָֽה׃ ײ 
<a target = '_blank' href='https://geulah.org.il/HaTanach/verse/?verse=122660'/> (10,9)</a> וַיִּקָּֽבְצ֣וּ כָל־אַנְשֵֽׁי־יְהוּדָה֩ וּבִנְיָמִ֨ן ׀ יְרוּשָׁלִַ֜ם לִשְׁל֣שֶׁת הַיָּמִ֗ים ה֛וּא חֹ֥דֶשׁ הַתְּשִׁיעִ֖י בְּעֶשְׂרִ֣ים בַּחֹ֑דֶשׁ וַיֵּֽשְׁב֣וּ כָל־הָעָ֗ם בִּרְחֹוב֙ בֵּ֣ית הָֽאֱלֹהִ֔ים מַרְעִידִ֥ים עַל־הַדָּבָ֖ר וּמֵֽהַגְּשָׁמִֽים׃ ױ 
<a target = '_blank' href='https://geulah.org.il/HaTanach/verse/?verse=122670'/> (10,10)</a> וַיָּ֨קָם עֶזְרָ֤א הַכֹּהֵן֙ וַיֹּ֣אמֶר אֲלֵהֶ֔ם אַתֶּ֣ם מְעַלְתֶּ֔ם וַתּשִׁ֖יבוּ נָשִׁ֣ים נָכְרִיֹּ֑ות לְהֹוסִ֖יף עַל־אַשְׁמַ֥ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=122680'/> (10,11)</a> וְעַתָּ֗ה תְּנ֥וּ תֹודָ֛ה לַֽיהֹוָ֥ה אֱלֹהֵֽי־אֲבֹֽתֵיכֶ֖ם וַֽעֲשׂ֣וּ רְצֹונֹ֑ו וְהִבָּֽדְלוּ֙ מֵֽעַמֵּ֣י הָאָ֔רֶץ וּמִן־הַנָּשִׁ֖ים הַנָּכְרִיֹּֽות׃ 
<a target = '_blank' href='https://geulah.org.il/HaTanach/verse/?verse=122690'/> (10,12)</a> וַיַּֽעְנ֧וּ כָל־הַקָּהָ֛ל וַיֹּֽאמְר֖וּ קֹ֣ול גָּדֹ֑ול כֵּ֛ן כִּדְבָֽרְי֯ךָ֥ עָלֵ֖ינוּ לַֽעֲשֹֽׂות׃ 
<a target = '_blank' href='https://geulah.org.il/HaTanach/verse/?verse=122700'/> (10,13)</a> אֲבָ֞ל הָעָ֥ם רָב֙ וְהָעֵ֣ת גְּשָׁמִ֔ים וְאֵ֥ין כֹּ֖חַ לַֽעֲמֹ֣וד בַּח֑וּץ וְהַמְּלָאכָ֗ה לֹֽא־לְיֹ֤ום אֶחָד֙ וְלֹ֣א לִשְׁנַ֔יִם כִּֽי־הִרְבִּ֥ינוּ לִפְשֹׁ֖עַ בַּדָּבָ֥ר הַזֶּֽה׃ 
<a target = '_blank' href='https://geulah.org.il/HaTanach/verse/?verse=122710'/> (10,14)</a> יַֽעֲמְדוּ־נָ֣א שָׂ֠רֵינוּ לְֽכָל־הַקָּהָ֞ל וְכֹ֣ל ׀ אֲשֶׁ֣ר בֶּעָרֵ֗ינוּ הַֽהשִׁ֞יב נָשִׁ֤ים נָכְרִיֹּות֨ יָבֹא֨ לְעִתִּ֣ים מְזֻמָּנִ֔ים וְעִמָּהֶ֛ם זִקְנֵי־עִ֥יר וָעִ֖יר וְשֹֽׁפְטֶ֑יהָ עַ֠ד לְהָשִׁ֞יב חֲרֹ֤ון אַף־אֱלֹהֵ֨ינוּ֨ מִמֶּ֔נּוּ עַ֖ד לַדָּבָ֥ר הַזֶּֽה׃  
<a target = '_blank' href='https://geulah.org.il/HaTanach/verse/?verse=122720'/> (10,15)</a> אַ֣ךְ יֹֽונָתָ֧ן בֶּן־עֲשָׂהאֵ֛ל וְיַחְזְיָ֥ה בֶן־תִּקְוָ֖ה עָֽמְד֣וּ עַל־זֹ֑את וּמְשֻׁלָּ֛ם וְשַׁבְּתַ֥י הַלֵּוִ֖י עֲזָרֻֽם׃ 
<a target = '_blank' href='https://geulah.org.il/HaTanach/verse/?verse=122730'/> (10,16)</a> וַיַּֽעֲשׂוּ־כֵן֮ בְּנֵ֣י הַגֹּולָה֒ וַיִּבָּֽדְלוּ֩ עֶזְרָ֨א הַכֹּהֵ֜ן אֲנָשִׁ֨ים רָאשֵׁ֧י הָֽאָבֹ֛ות לְבֵ֥ית אֲבֹתָ֖ם וְכֻלָּ֣ם בְּשֵׁמֹ֑ות וַיֵּֽשְׁב֗וּ בְּיֹ֤ום אֶחָד֨ לַחֹ֣דֶשׁ הָֽעֲשִׂירִ֔י לְדַרְיֹ֖ושׁ הַדָּבָֽר׃ 
<a target = '_blank' href='https://geulah.org.il/HaTanach/verse/?verse=122740'/> (10,17)</a> וַיְכַלּ֣וּ בַכֹּ֔ל אֲנָשִׁ֕ים הַֽהשִׁ֖יבוּ נָשִׁ֣ים נָכְרִיֹּ֑ות עַ֛ד יֹ֥ום אֶחָ֖ד לַחֹ֥דֶשׁ הָֽרִאשֹֽׁון׃ ױ 
<a target = '_blank' href='https://geulah.org.il/HaTanach/verse/?verse=122750'/> (10,18)</a> וַיִּמָּצֵא֙ מִבְּנֵ֣י הַכֹּֽהֲנִ֔ים אֲשֶׁ֥ר השִׁ֖יבוּ נָשִׁ֣ים נָכְרִיֹּ֑ות מִבְּנֵי֙ יֵשׁ֤וּעַ בֶּן־יֹֽוצָדָק֙ וְאֶחָ֔יו מַֽעֲשֵׂיָה֙ וֶֽאֱלִיעֶ֔זֶר וְיָרִ֖יב וּגְדַלְיָֽה׃ 
<a target = '_blank' href='https://geulah.org.il/HaTanach/verse/?verse=122760'/> (10,19)</a> וַיִּתְּנ֥וּ יָדָ֖ם לְהֹוצִ֣יא נְשֵׁיהֶ֑ם וַֽאֲשֵׁמִ֥ים אֵיל־צֹ֖אן עַל־אַשְׁמָתָֽם׃ 
<a target = '_blank' href='https://geulah.org.il/HaTanach/verse/?verse=122770'/> (10,20)</a> וּמִבְּנֵ֣י אִמֵּ֔ר חֲנָ֖נִי וּזְבַדְיָֽה׃ 
<a target = '_blank' href='https://geulah.org.il/HaTanach/verse/?verse=122780'/> (10,21)</a> וּמִבְּנֵ֖י חָרִ֑ם מַֽעֲשֵׂיָ֤ה וְאֵֽלִיָּה֙ וּֽשְׁמַֽעְיָ֔ה וִֽיחִיאֵ֖ל וְעֻזִיָּֽה׃ 
<a target = '_blank' href='https://geulah.org.il/HaTanach/verse/?verse=122790'/> (10,22)</a> וּמִבְּנֵ֖י פַּשְׁח֑וּר אֶלְיֹֽועֵינַ֤י מַֽעֲשֵׂיָה֙ יִשְׁמָעֵ֣אל נְתַנְאֵ֔ל יֹֽוזָבָ֖ד וְאֶלְעָשָֽׂה׃ 
<a target = '_blank' href='https://geulah.org.il/HaTanach/verse/?verse=122800'/> (10,23)</a> וּמִן־הַלְוִיִּ֑ם יֹֽוזָבָ֣ד וְשִׁמְעִ֗י וְקֵֽלָיָה֙ ה֣וּא קְלִיטָ֔א פְּתַֽחְיָ֥ה יְהוּדָ֖ה וֶֽאֱלִיעֶֽזֶר׃ 
<a target = '_blank' href='https://geulah.org.il/HaTanach/verse/?verse=122810'/> (10,24)</a> וּמִן־הַֽמְשֹֽׁרְרִ֖ים אֶלְיָשִׁ֑יב וּמִן־הַשֹּׁ֣עֲרִ֔ים שַׁלֻּ֥ם וָטֶ֖לֶם וְאוּרִֽי׃ 
<a target = '_blank' href='https://geulah.org.il/HaTanach/verse/?verse=122820'/> (10,25)</a> וּמִיִּשְׂרָאֵ֑ל מִבְּנֵ֣י פַרְעֹ֡שׁ רַ֠מְיָה וְיִזִּיָּ֤ה וּמַלְכִּיָּה֙ וּמִיָּמִ֣ן וְאֶלְעָזָ֔ר וּמַלְכִּיָּ֖ה וּבְנָיָֽה׃ 
<a target = '_blank' href='https://geulah.org.il/HaTanach/verse/?verse=122830'/> (10,26)</a> וּמִבְּנֵ֖י עֵילָ֑ם מַתַּנְיָ֤ה זְכַרְיָה֙ וִֽיחִיאֵ֣ל וְעַבְדִּ֔י וִֽירֵמֹ֖ות וְאֵֽלִיָּֽה׃ 
<a target = '_blank' href='https://geulah.org.il/HaTanach/verse/?verse=122840'/> (10,27)</a> וּמִבְּנֵ֖י זַתּ֑וּא אֶלְיֹֽועֵנַ֤י אֶלְיָשִׁיב֙ מַתַּנְיָ֣ה וִֽירֵמֹ֔ות וְזָבָ֖ד וַֽעֲזִיזָֽא׃ 
<a target = '_blank' href='https://geulah.org.il/HaTanach/verse/?verse=122850'/> (10,28)</a> וּמִבְּנֵ֖י בֵּבָ֑י יְהֹֽוחָנָ֥ן חֲנַנְיָ֖ה זַבַּ֥י עַתְלָֽי׃ 
<a target = '_blank' href='https://geulah.org.il/HaTanach/verse/?verse=122860'/> (10,29)</a> וּמִבְּנֵ֖י בָּנִ֑י מְשֻׁלָּ֤ם מַלּוּךְ֨ וַֽעֲדָיָ֔ה יָשׁ֖וּב וּשְׁאָ֥ל יְ֯רָמֹֽות׃ 
<a target = '_blank' href='https://geulah.org.il/HaTanach/verse/?verse=122870'/> (10,30)</a> וּמִבְּנֵ֛י פַּחַ֥ת מֹואָ֖ב עַדְנָ֣א וּכְלָ֑ל בְּנָיָ֤ה מַֽעֲשֵׂיָה֨ מַתַּנְיָ֣ה בְצַלְאֵ֔ל וּבִנּ֖וּי וּמְנַשֶּֽׁה׃ 
<a target = '_blank' href='https://geulah.org.il/HaTanach/verse/?verse=122880'/> (10,31)</a> וּבְנֵ֖י חָרִ֑ם אֱלִיעֶ֧זֶר יִשִּׁיָּ֛ה מַלְכִּיָּ֖ה שְׁמַעְיָ֥ה שִׁמְעֹֽון׃ 
<a target = '_blank' href='https://geulah.org.il/HaTanach/verse/?verse=122890'/> (10,32)</a> בְּנְיָמִ֥ן מַלּ֖וּךְ שְׁמַרְיָֽה׃ 
<a target = '_blank' href='https://geulah.org.il/HaTanach/verse/?verse=122900'/> (10,33)</a> מִבְּנֵ֖י חָשֻׁ֑ם מַתְּנַ֤י מַתַּתָּה֙ זָבָ֣ד אֱלִיפֶ֔לֶט יְרֵמַ֥י מְנַשֶּׁ֖ה שִׁמְעִֽי׃ 
<a target = '_blank' href='https://geulah.org.il/HaTanach/verse/?verse=122910'/> (10,34)</a> מִבְּנֵ֣י בָנִ֔י מַֽעֲדַ֥י עַמְרָ֖ם וְאוּאֵֽל׃ 
<a target = '_blank' href='https://geulah.org.il/HaTanach/verse/?verse=122920'/> (10,35)</a> בְּנָיָ֥ה בֵֽדְיָ֖ה כְּלֽוּהיּ֯׃ 
<a target = '_blank' href='https://geulah.org.il/HaTanach/verse/?verse=122930'/> (10,36)</a> וַנְיָ֥ה מְרֵמֹ֖ות אֶלְיָשִֽׁיב׃ 
<a target = '_blank' href='https://geulah.org.il/HaTanach/verse/?verse=122940'/> (10,37)</a> מַתַּנְיָ֥ה מַתְּנַ֖י וְיַֽעֲשָֽׂו֯׃  
<a target = '_blank' href='https://geulah.org.il/HaTanach/verse/?verse=122950'/> (10,38)</a> וּבָנִ֥י וּבִנּ֖וּי שִׁמְעִֽי׃ 
<a target = '_blank' href='https://geulah.org.il/HaTanach/verse/?verse=122960'/> (10,39)</a> וְשֶֽׁלֶמְיָ֥ה וְנָתָ֖ן וַֽעֲדָיָֽה׃ 
<a target = '_blank' href='https://geulah.org.il/HaTanach/verse/?verse=122970'/> (10,40)</a> מַכְנַדְבַ֥י שָׁשַׁ֖י שָׁרָֽי׃ 
<a target = '_blank' href='https://geulah.org.il/HaTanach/verse/?verse=122980'/> (10,41)</a> עֲזַרְאֵ֥ל וְשֶֽׁלֶמְיָ֖הוּ שְׁמַרְיָֽה׃ 
<a target = '_blank' href='https://geulah.org.il/HaTanach/verse/?verse=122990'/> (10,42)</a> שַׁלּ֥וּם אֲמַרְיָ֖ה יֹוסֵֽף׃ 
<a target = '_blank' href='https://geulah.org.il/HaTanach/verse/?verse=123000'/> (10,43)</a> מִבְּנֵ֖י נְבֹ֑ו יְעִיאֵ֤ל מַתִּתְיָה֨ זָבָ֣ד זְבִינָ֔א יַדַּ֥ו֯ וְיֹואֵ֖ל בְּנָיָֽה׃ 
<a target = '_blank' href='https://geulah.org.il/HaTanach/verse/?verse=123010'/> (10,44)</a> כָּל־אֵ֕לֶּה נָֽשְׂא֖יּ֯ נָשִׁ֣ים נָכְרִיֹּ֑ות וְיֵשׁ֙ מֵהֶ֣ם נָשִׁ֔ים וַיָּשִׂ֖ימוּ בָּנִֽים׃ ײ 
</html> 
