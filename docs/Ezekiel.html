<html dir="rtl" lang="he">
<head>
  <link rel="stylesheet" href="EzraSIL-webfont.css" type="text/css">
  <meta content="text/html; charset=UTF-8" http-equiv="content-type">
</head>
<body>
<h2>
 Ezekiel יחזקאל 
</br> </h2> 
<a target = '_blank' href='https://geulah.org.il/HaTanach/verse/?verse=205340'/> (1,1)</a> ֯וַיְהִ֣י ׀ בִּשְׁלשִׁ֣ים שָׁנָ֗ה בָּֽרְבִיעִי֙ בַּֽחֲמִשָּׁ֣ה לַחֹ֔דֶשׁ וַֽאֲנִ֥י בְתֹֽוךְ־הַגֹּולָ֖ה עַל־נְהַ֣ר כְּבָ֑ר נִפְתְּחוּ֙ הַשָּׁמַ֔יִם וָֽאֶרְאֶ֖ה מַרְאֹ֥ות אֱלֹהִֽים׃ 
<a target = '_blank' href='https://geulah.org.il/HaTanach/verse/?verse=205350'/> (1,2)</a> בַּֽחֲמִשָּׁ֖ה לַחֹ֑דֶשׁ הִ֚יא הַשָּׁנָ֣ה הַֽחֲמִשִׁ֔ית לְגָל֖וּת הַמֶּ֥לֶךְ יֹֽויָכִֽין׃ 
<a target = '_blank' href='https://geulah.org.il/HaTanach/verse/?verse=205360'/> (1,3)</a> הָיֹ֣ה הָיָ֣ה דְבַר־יְ֠הֹוָה אֶל־יְחֶזְקֵ֨אל בֶּן־בּוּזִ֧י הַכֹּהֵ֛ן בְּאֶ֥רֶץ כַּשְׂדִּ֖ים עַל־נְהַ֣ר כְּבָ֑ר וַתְּהִ֥י עָלָ֛יו שָׁ֖ם יַד־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=205370'/> (1,4)</a> וָאֵ֡רֶא וְהִנֵּה֩ ר֨וּחַ סְעָרָ֜ה בָּאָ֣ה מִן־הַצָּפֹ֗ון עָנָ֤ן גָּדֹול֨ וְאֵ֣שׁ מִתְלַקַּ֔חַת וְנֹ֥גַהּ לֹ֖ו סָבִ֑יב וּמִ֨תֹּוכָ֔הּ כְּעֵ֥ין הַֽחַשְׁמַ֖ל מִתֹּ֥וךְ הָאֵֽשׁ׃ 
<a target = '_blank' href='https://geulah.org.il/HaTanach/verse/?verse=205380'/> (1,5)</a> וּמִ֨תֹּוכָ֔הּ דְּמ֖וּת אַרְבַּ֣ע חַיֹּ֑ות וְזֶה֙ מַרְאֵיהֶ֔ן דְּמ֥וּת אָדָ֖ם לָהֵֽנָּה׃ 
<a target = '_blank' href='https://geulah.org.il/HaTanach/verse/?verse=205390'/> (1,6)</a> וְאַרְבָּעָ֥ה פָנִ֖ים לְאֶחָ֑ת וְאַרְבַּ֥ע כְּנָפַ֖יִם לְאַחַ֥ת לָהֶֽם׃ 
<a target = '_blank' href='https://geulah.org.il/HaTanach/verse/?verse=205400'/> (1,7)</a> וְרַגְלֵיהֶ֖ם רֶ֣גֶל יְשָׁרָ֑ה וְכַ֣ף רַגְלֵיהֶ֗ם כְּכַף֙ רֶ֣גֶל עֵ֔גֶל וְנֹ֣צְצִ֔ים כְּעֵ֖ין נְח֥שֶׁת קָלָֽל׃ 
<a target = '_blank' href='https://geulah.org.il/HaTanach/verse/?verse=205410'/> (1,8)</a> וִידֵ֣ו֯ אָדָ֗ם מִתַּ֨חַת֙ כַּנְפֵיהֶ֔ם עַ֖ל אַרְבַּ֣עַת רִבְעֵיהֶ֑ם וּפְנֵיהֶ֥ם וְכַנְפֵיהֶ֖ם לְאַרְבַּעְתָּֽם׃ 
<a target = '_blank' href='https://geulah.org.il/HaTanach/verse/?verse=205420'/> (1,9)</a> חֹֽבְרֹ֛ת אִשָּׁ֥ה אֶל־אֲחֹותָ֖הּ כַּנְפֵיהֶ֑ם לֹא־יִסַּ֣בּוּ בְלֶכְתָּ֔ן אִ֛ישׁ אֶל־עֵ֥בֶר פָּנָ֖יו יֵלֵֽכוּ׃ 
<a target = '_blank' href='https://geulah.org.il/HaTanach/verse/?verse=205430'/> (1,10)</a> וּדְמ֣וּת פְּנֵיהֶם֮ פְּנֵ֣י אָדָם֒ וּפְנֵ֨י אַרְיֵ֤ה אֶל־הַיָּמִין֙ לְאַרְבַּעְתָּ֔ם וּפְנֵי־שֹׁ֥ור מֵֽהַשְּׂמֹ֖או֯ל לְאַרְבַּעְתָּ֑ן וּפְנֵי־נֶ֖שֶׁר לְאַרְבַּעְתָּֽן׃ 
<a target = '_blank' href='https://geulah.org.il/HaTanach/verse/?verse=205440'/> (1,11)</a> וּפְנֵיהֶ֕ם וְכַנְפֵיהֶ֥ם פְּרֻדֹ֖ות מִלְמָ֑עְלָה לְאִ֗ישׁ שְׁתַּ֨יִם֙ חֹֽובְרֹ֣ות אִ֔ישׁ וּשְׁתַּ֣יִם מְכַסֹּ֔ות אֵ֖ת גְּוִיֹּֽתֵיהֶֽנָה ׃ 
<a target = '_blank' href='https://geulah.org.il/HaTanach/verse/?verse=205450'/> (1,12)</a> וְאִ֛ישׁ אֶל־עֵ֥בֶר פָּנָ֖יו יֵלֵ֑כוּ אֶ֣ל אֲשֶׁר֩ יִֽהְיֶה־שָּׁ֨מָּה הָר֤וּחַ לָלֶ֨כֶת֙ יֵלֵ֔כוּ לֹ֥א יִסַּ֖בּוּ בְּלֶכְתָּֽן׃ 
<a target = '_blank' href='https://geulah.org.il/HaTanach/verse/?verse=205460'/> (1,13)</a> וּדְמ֨וּת הַחַיֹּ֜ות מַרְאֵיהֶ֣ם כְּגַֽחֲלֵי־אֵ֗שׁ בֹּֽעֲרֹות֙ כְּמַרְאֵ֣ה הַלַּפִּדִ֔ים הִ֕יא מִתְהַלֶּ֖כֶת בֵּ֣ין הַחַיֹּ֑ות וְנֹ֣גַהּ לָאֵ֔שׁ וּמִן־הָאֵ֖שׁ יֹוצֵ֥א בָרָֽק׃ 
<a target = '_blank' href='https://geulah.org.il/HaTanach/verse/?verse=205470'/> (1,14)</a> וְהַֽחַיֹּ֖ות רָצֹ֣וא וָשֹׁ֑וב כְּמַרְאֵ֖ה הַבָּזָֽק׃ 
<a target = '_blank' href='https://geulah.org.il/HaTanach/verse/?verse=205480'/> (1,15)</a> וָאֵ֖רֶא הַֽחַיֹּ֑ות וְהִנֵּה֩ אֹופַ֨ן אֶחָ֥ד בָּאָ֛רֶץ אֵ֥צֶל הַֽחַיֹּ֖ות לְאַרְבַּ֥עַת פָּנָֽיו׃ 
<a target = '_blank' href='https://geulah.org.il/HaTanach/verse/?verse=205490'/> (1,16)</a> מַרְאֵ֨ה הָאֹֽופַנִּ֤ים וּמַעֲשֵׂיהֶם֙ כְּעֵ֣ין תַּרְשִׁ֔ישׁ וּדְמ֥וּת אֶחָ֖ד לְאַרְבַּעְתָּ֑ן וּמַרְאֵיהֶם֙ וּמַ֣עֲשֵׂיהֶ֔ם כַּֽאֲשֶׁ֛ר יִֽהְיֶ֥ה הָֽאֹופַ֖ן בְּתֹ֥וךְ הָֽאֹופָֽן׃ 
<a target = '_blank' href='https://geulah.org.il/HaTanach/verse/?verse=205500'/> (1,17)</a> עַל־אַרְבַּ֥עַת רִבְעֵיהֶ֖ן בְּלֶכְתָּ֣ם יֵלֵ֑כוּ לֹ֥א יִסַּ֖בּוּ בְּלֶכְתָּֽן׃ 
<a target = '_blank' href='https://geulah.org.il/HaTanach/verse/?verse=205510'/> (1,18)</a> וְגַ֨בֵּיהֶ֔ן וְגֹ֥בַהּ לָהֶ֖ם וְיִרְאָ֣ה לָהֶ֑ם וְגַבֹּתָ֗ם מְלֵא֥ת עֵינַ֛יִם סָבִ֖יב לְאַרְבַּעְתָּֽן׃ 
<a target = '_blank' href='https://geulah.org.il/HaTanach/verse/?verse=205520'/> (1,19)</a> וּבְלֶ֨כֶת֨ הַֽחַיֹּ֔ות יֵֽלְכ֥וּ הָאֹֽופַנִּ֖ים אֶצְלָ֑ם וּבְהִנָּשֵׂ֤א הַֽחַיֹּות֨ מֵעַ֣ל הָאָ֔רֶץ יִנָּֽשְׂא֖וּ הָאֹֽופַנִּֽים׃ 
<a target = '_blank' href='https://geulah.org.il/HaTanach/verse/?verse=205530'/> (1,20)</a> עַ֣ל אֲשֶׁר֩ יִֽהְיֶה־שָּׁ֨ם הָר֤וּחַ לָלֶ֨כֶת֙ יֵלֵ֔כוּ שָׁ֥מָּה הָר֖וּחַ לָלֶ֑כֶת וְהָאֹֽופַנִּ֗ים יִנָּֽשְׂאוּ֨ לְעֻמָּתָ֔ם כִּ֛י ר֥וּחַ הַֽחַיָּ֖ה בָּאֹֽופַנִּֽים׃ 
<a target = '_blank' href='https://geulah.org.il/HaTanach/verse/?verse=205540'/> (1,21)</a> בְּלֶכְתָּ֣ם יֵלֵ֔כוּ וּבְעָמְדָ֖ם יַֽעֲמֹ֑דוּ וּבְהִנָּֽשְׂאָ֞ם מֵעַ֣ל הָאָ֗רֶץ יִנָּֽשְׂא֤וּ הָאֹֽופַנִּים֙ לְעֻמָּתָ֔ם כִּ֛י ר֥וּחַ הַֽחַיָּ֖ה בָּאֹֽופַנִּֽים׃ 
<a target = '_blank' href='https://geulah.org.il/HaTanach/verse/?verse=205550'/> (1,22)</a> וּדְמ֞וּת עַל־רָאשֵׁ֤י הַֽחַיָּה֨ רָקִ֔יעַ כְּעֵ֖ין הַקֶּ֣רַח הַנֹּורָ֑א נָט֥וּי עַל־רָֽאשֵׁיהֶ֖ם מִלְמָֽעְלָה׃ 
<a target = '_blank' href='https://geulah.org.il/HaTanach/verse/?verse=205560'/> (1,23)</a> וְתַ֨חַת֙ הָ֣רָקִ֔יעַ כַּנְפֵיהֶ֣ם יְשָׁרֹ֔ות אִשָּׁ֖ה אֶל־אֲחֹותָ֑הּ לְאִ֗ישׁ שְׁתַּ֤יִם מְכַסֹּות֨ לָהֵ֔נָּה וּלְאִ֗ישׁ שְׁתַּ֤יִם מְכַסֹּות֙ לָהֵ֔נָּה אֵ֖ת גְּוִיֹּֽתֵיהֶֽם׃ 
<a target = '_blank' href='https://geulah.org.il/HaTanach/verse/?verse=205570'/> (1,24)</a> וָאֶשְׁמַ֣ע אֶת־קֹ֣ול כַּנְפֵיהֶ֡ם כְּקֹול֩ מַ֨יִם רַבִּ֤ים כְּקֹֽול־שַׁדַּי֙ בְּלֶכְתָּ֔ם קֹ֥ול הֲמֻלָּ֖ה כְּקֹ֣ול מַֽחֲנֶ֑ה בְּעָמְדָ֖ם תְּרַפֶּ֥ינָה כַנְפֵיהֶֽן׃ 
<a target = '_blank' href='https://geulah.org.il/HaTanach/verse/?verse=205580'/> (1,25)</a> וַיְהִי־קֹ֕ול מֵעַ֕ל לָֽרָקִ֖יעַ אֲשֶׁ֣ר עַל־רֹאשָׁ֑ם בְּעָמְדָ֖ם תְּרַפֶּ֥ינָה כַנְפֵיהֶֽן׃ 
<a target = '_blank' href='https://geulah.org.il/HaTanach/verse/?verse=205590'/> (1,26)</a> וּמִמַּ֗עַל לָרָקִ֨יעַ֨ אֲשֶׁ֣ר עַל־רֹאשָׁ֔ם כְּמַרְאֵ֥ה אֶֽבֶן־סַפִּ֖יר דְּמ֣וּת כִּסֵּ֑א וְעַל֨ דְּמ֣וּת הַכִּסֵּ֔א דְּמ֞וּת כְּמַרְאֵ֥ה אָדָ֛ם עָלָ֖יו מִלְמָֽעְלָה׃ 
<a target = '_blank' href='https://geulah.org.il/HaTanach/verse/?verse=205600'/> (1,27)</a> וָאֵ֣רֶא ׀ כְּעֵ֣ין חַשְׁמַ֗ל כְּמַרְאֵה־אֵ֤שׁ בֵּֽית־לָהּ֨ סָבִ֔יב מִמַּרְאֵ֥ה מָתְנָ֖יו וּלְמָ֑עְלָה וּמִמַּרְאֵ֤ה מָתְנָיו֨ וּלְמַ֔טָּה רָאִ֨יתִי֨ כְּמַרְאֵה־אֵ֔שׁ וְנֹ֥גַהּ לֹ֖ו סָבִֽיב׃ 
<a target = '_blank' href='https://geulah.org.il/HaTanach/verse/?verse=205610'/> (1,28)</a> כְּמַרְאֵ֣ה הַקֶּ֡שֶׁת אֲשֶׁר֩ יִֽהְיֶ֨ה בֶֽעָנָ֜ן בְּיֹ֣ום הַגֶּ֗שֶׁם כֵּ֣ן מַרְאֵ֤ה הַנֹּ֨גַהּ֙ סָבִ֔יב ה֕וּא מַרְאֵ֖ה דְּמ֣וּת כְּבֹֽוד־יְהֹוָ֑ה וָֽאֶרְאֶה֨ וָֽאֶפֹּ֣ל עַל־פָּנַ֔י וָֽאֶשְׁמַ֖ע קֹ֥ול מְדַבֵּֽר׃֯    פ 
<a target = '_blank' href='https://geulah.org.il/HaTanach/verse/?verse=205620'/> (2,1)</a> וַיֹּ֖אמֶר אֵלָ֑י בֶּן־אָדָם֨ עֲמֹ֣ד עַל־רַגְלֶ֔יךָ וַֽאֲדַבֵּ֖ר אֹתָֽךְ׃ 
<a target = '_blank' href='https://geulah.org.il/HaTanach/verse/?verse=205630'/> (2,2)</a> וַתָּ֧בֹא בִ֣י ר֗וּחַ כַּֽאֲשֶׁר֨ דִּבֶּ֣ר אֵלַ֔י וַתַּֽעֲמִדֵ֖נִי עַל־רַגְלָ֑י וָֽאֶשְׁמַ֕ע אֵ֖ת מִדַּבֵּ֥ר אֵלָֽי׃  ס 
<a target = '_blank' href='https://geulah.org.il/HaTanach/verse/?verse=205640'/> (2,3)</a> וַיֹּ֣אמֶר אֵלַ֗י בֶּן־אָדָם֨ שֹׁולֵ֨חַ אֲנִ֤י אֹֽותְךָ֙ אֶל־בְּנֵ֣י יִשְׂרָאֵ֔ל אֶל־גֹּויִ֥ם הַמֹּֽורְדִ֖ים אֲשֶׁ֣ר מָֽרְדוּ־בִ֑י הֵ֤מָּה וַֽאֲבֹותָם֙ פָּ֣שְׁעוּ בִ֔י עַד־עֶ֖צֶם הַיֹּ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=205650'/> (2,4)</a> וְהַבָּנִ֗ים קְשֵׁ֤י פָנִים֨ וְחִזְקֵי־לֵ֔ב אֲנִ֛י שֹׁולֵ֥חַ אֹֽותְךָ֖ אֲלֵיהֶ֑ם וְאָֽמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=205660'/> (2,5)</a> וְהֵ֨מָּה֨ אִם־יִשְׁמְע֣וּ וְאִם־יֶחְ֯דָּ֔לוּ כִּ֛י בֵּ֥ית מְרִ֖י הֵ֑מָּה וְיָ֣דְע֔וּ כִּ֥י־נָבִ֖יא הָיָ֥ה בְתֹוכָֽם׃ 
<a target = '_blank' href='https://geulah.org.il/HaTanach/verse/?verse=205670'/> (2,6)</a> וְאַתָּ֣ה בֶן־אָ֠דָם אַל־תִּירָ֨א מֵהֶ֜ם וּמִדִּבְרֵיהֶ֣ם אַל־תִּירָ֗א כִּ֣י סָֽרָבִ֤ים וְסַלֹּונִים֙ אֹותָ֔ךְ וְאֶל־עַקְרַבִּ֖ים אַתָּ֣ה יֹושֵׁ֑ב מִדִּבְרֵיהֶ֤ם אַל־תִּירָא֙ וּמִפְּנֵיהֶ֣ם אַל־תֵּחָ֔ת֯ כִּ֛י בֵּ֥ית מְרִ֖י הֵֽמָּה׃ 
<a target = '_blank' href='https://geulah.org.il/HaTanach/verse/?verse=205680'/> (2,7)</a> וְדִבַּרְתָּ֤ אֶת־דְּבָרַי֙ אֲלֵיהֶ֔ם אִם־יִשְׁמְע֖וּ וְאִם־יֶחְדָּ֑לוּ כִּ֥י מְרִ֖י הֵֽמָּה׃  פ 
<a target = '_blank' href='https://geulah.org.il/HaTanach/verse/?verse=205690'/> (2,8)</a> וְאַתָּ֣ה בֶן־אָדָ֗ם שְׁמַ֨ע אֵ֤ת אֲשֶׁר־אֲנִי֙ מְדַבֵּ֣ר אֵלֶ֔יךָ אַל־תְּהִי־מֶ֖רִי כְּבֵ֣ית הַמֶּ֑רִי פְּצֵ֣ה פִ֔יךָ וֶֽאֱכֹ֕ל אֵ֥ת אֲשֶׁר־אֲנִ֖י נֹתֵ֥ן אֵלֶֽיךָ׃ 
<a target = '_blank' href='https://geulah.org.il/HaTanach/verse/?verse=205700'/> (2,9)</a> וָֽאֶרְאֶ֕ה וְהִנֵּה־יָ֖ד שְׁלוּחָ֣ה אֵלָ֑י וְהִנֵּה־בֹ֖ו מְגִלַּת־סֵֽפֶר׃ 
<a target = '_blank' href='https://geulah.org.il/HaTanach/verse/?verse=205710'/> (2,10)</a> וַיִּפְרֹ֤שׂ אֹותָהּ֙ לְפָנַ֔י וְהִ֥יא כְתוּבָ֖ה פָּנִ֣ים וְאָחֹ֑ור וְכָת֣וּב אֵלֶ֔יהָ קִנִ֥ים וָהֶ֖גֶה וָהִֽי׃    ס 
<a target = '_blank' href='https://geulah.org.il/HaTanach/verse/?verse=205720'/> (3,1)</a> וַיֹּ֣אמֶר אֵלַ֔י בֶּן־אָדָ֕ם אֵ֥ת אֲשֶׁר־תִּמְצָ֖א אֱכֹ֑ול אֱכֹול֨ אֶת־הַמְּגִלָּ֣ה הַזֹּ֔את וְלֵ֥ךְ דַּבֵּ֖ר אֶל־בֵּ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=205730'/> (3,2)</a> וָֽאֶפְתַּ֖ח אֶת־פִּ֑י וַיַּ֣אֲכִלֵ֔נִי אֵ֖ת הַמְּגִלָּ֥ה הַזֹּֽאת׃ 
<a target = '_blank' href='https://geulah.org.il/HaTanach/verse/?verse=205740'/> (3,3)</a> וַיֹּ֣אמֶר אֵלַ֗י בֶּן־אָדָם֙ בִּטְנְךָ֤ תַֽאֲכֵל֨ וּמֵעֶ֣יךָ תְמַלֵּ֔א אֵ֚ת הַמְּגִלָּ֣ה הַזֹּ֔את אֲשֶׁ֥ר אֲנִ֖י נֹתֵ֣ן אֵלֶ֑יךָ וָאֹ֣כְלָ֔ה וַתְּהִ֥י בְּפִ֖י כִּדְבַ֥שׁ לְמָתֹֽוק׃  ס 
<a target = '_blank' href='https://geulah.org.il/HaTanach/verse/?verse=205750'/> (3,4)</a> וַיֹּ֖אמֶר אֵלָ֑י בֶּן־אָדָ֗ם לֶךְ־בֹּא֨ אֶל־בֵּ֣ית יִשְׂרָאֵ֔ל וְדִבַּרְתָּ֥ בִדְבָרַ֖י אֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=205760'/> (3,5)</a> כִּ֡י לֹא֩ אֶל־עַ֨ם עִמְקֵ֥י שָׂפָ֛ה וְכִבְדֵ֥י לָשֹׁ֖ון אַתָּ֣ה שָׁל֑וּחַ אֶל־בֵּ֖ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=205770'/> (3,6)</a> לֹ֣א ׀ אֶל־עַמִּ֣ים רַבִּ֗ים עִמְקֵ֤י שָׂפָה֙ וְכִבְדֵ֣י לָשֹׁ֔ון אֲשֶׁ֥ר לֹֽא־תִשְׁמַ֖ע דִּבְרֵיהֶ֑ם אִם־לֹ֤א אֲלֵיהֶם֙ שְׁלַחְתִּ֔יךָ הֵ֖מָּה יִשְׁמְע֥וּ אֵלֶֽיךָ׃ 
<a target = '_blank' href='https://geulah.org.il/HaTanach/verse/?verse=205780'/> (3,7)</a> וּבֵ֣ית יִשְׂרָאֵ֗ל לֹ֤א יֹאבוּ֙ לִשְׁמֹ֣עַ אֵלֶ֔יךָ כִּֽי־אֵינָ֥ם אֹבִ֖ים לִשְׁמֹ֣עַ אֵלָ֑י כִּ֚י כָּל־בֵּ֣ית יִשְׂרָאֵ֔ל חִזְקֵי־מֵ֥צַח וּקְשֵׁי־לֵ֖ב הֵֽמָּה׃ 
<a target = '_blank' href='https://geulah.org.il/HaTanach/verse/?verse=205790'/> (3,8)</a> הִנֵּ֨ה נָתַ֧תִּי אֶת־פָּנֶ֛יךָ חֲזָקִ֖ים לְעֻמַּ֣ת פְּנֵיהֶ֑ם וְאֶת־מִצְחֲךָ֥ חָזָ֖ק לְעֻמַּ֥ת מִצְחָֽם׃ 
<a target = '_blank' href='https://geulah.org.il/HaTanach/verse/?verse=205800'/> (3,9)</a> כְּשָׁמִ֛יר חָזָ֥ק מִצֹּ֖ר נָתַ֣תִּי מִצְחֶ֑ךָ לֹֽא־תִירָ֤א אֹותָם֨ וְלֹֽא־תֵחַ֣ת מִפְּנֵיהֶ֔ם כִּ֛י בֵּ֥ית מְרִ֖י הֵֽמָּה׃  ס 
<a target = '_blank' href='https://geulah.org.il/HaTanach/verse/?verse=205810'/> (3,10)</a> וַיֹּ֖אמֶר אֵלָ֑י בֶּן־אָדָ֕ם אֶת־כָּל־דְּבָרַי֙ אֲשֶׁ֣ר אֲדַבֵּ֣ר אֵלֶ֔יךָ קַ֥ח בִּלְבָֽבְךָ֖ וּבְאָזְנֶ֥יךָ שְׁמָֽע׃ 
<a target = '_blank' href='https://geulah.org.il/HaTanach/verse/?verse=205820'/> (3,11)</a> וְלֵ֨ךְ בֹּ֤א אֶל־הַגֹּולָה֙ אֶל־בְּנֵ֣י עַמֶּ֔ךָ וְדִבַּרְתָּ֤ אֲלֵיהֶם֙ וְאָֽמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יֱהֹוִ֑ה אִם־יִשְׁמְע֖וּ וְאִם־יֶחְדָּֽלוּ׃ 
<a target = '_blank' href='https://geulah.org.il/HaTanach/verse/?verse=205830'/> (3,12)</a> וַתִּשָּׂאֵ֣נִי ר֔וּחַ וָֽאֶשְׁמַ֣ע אַֽחֲרַ֔י קֹ֖ול רַ֣עַשׁ גָּדֹ֑ול בָּר֥וּךְ כְּבֹֽוד־יְהֹוָ֖ה מִמְּקֹומֹֽו׃ 
<a target = '_blank' href='https://geulah.org.il/HaTanach/verse/?verse=205840'/> (3,13)</a> וְקֹ֣ול ׀ כַּנְפֵ֣י הַֽחַיֹּ֗ות מַשִּׁיקֹות֙ אִשָּׁ֣ה אֶל־אֲחֹותָ֔הּ וְקֹ֥ול הָאֹֽופַנִּ֖ים לְעֻמָּתָ֑ם וְקֹ֖ול רַ֥עַשׁ גָּדֹֽול׃ 
<a target = '_blank' href='https://geulah.org.il/HaTanach/verse/?verse=205850'/> (3,14)</a> וְר֥וּחַ נְשָׂאַ֖תְנִי וַתִּקָּחֵ֑נִי וָאֵלֵ֥ךְ מַר֙ בַּֽחֲמַ֣ת רוּחִ֔י וְיַד־יְהֹוָ֥ה עָלַ֖י חָזָֽקָה׃ 
<a target = '_blank' href='https://geulah.org.il/HaTanach/verse/?verse=205860'/> (3,15)</a> וָֽאָבֹ֨וא אֶל־הַגֹּולָ֜ה תֵּ֣ל אָ֠בִיב הַיּֽשְׁבִ֤ים אֶֽל־נְהַר־כְּבָר֨ וָֽאֵשֵׁ֔ר֯ הֵ֖מָּה יֹֽושְׁבִ֣ים שָׁ֑ם וָֽאֵשֵׁ֥ב שָׁ֛ם שִׁבְעַ֥ת יָמִ֖ים מַשְׁמִ֥ים בְּתֹוכָֽם׃ ס 
<a target = '_blank' href='https://geulah.org.il/HaTanach/verse/?verse=205870'/> (3,16)</a> וַיְהִ֕י מִקְצֵ֖ה שִׁבְעַ֣ת יָמִ֑ים  ס֯  וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=205880'/> (3,17)</a> בֶּן־אָדָ֕ם צֹפֶ֥ה נְתַתִּ֖יךָ לְבֵ֣ית יִשְׂרָאֵ֑ל וְשָֽׁמַעְתָּ֤ מִפִּי֨ דָּבָ֔ר וְהִזְהַרְתָּ֥ אֹותָ֖ם מִמֶּֽנִּי׃ 
<a target = '_blank' href='https://geulah.org.il/HaTanach/verse/?verse=205890'/> (3,18)</a> בְּאָמְרִ֤י לָֽרָשָׁע֨ מֹ֣ות תָּמ֔וּת וְלֹ֣א הִזְהַרְתֹּ֗ו וְלֹ֥א דִבַּ֛רְתָּ לְהַזְהִ֥יר רָשָׁ֛ע מִדַּרְכֹּ֥ו הָֽרְשָׁעָ֖ה לְחַיֹּתֹ֑ו ה֤וּא רָשָׁע֨ בַּֽעֲוֹנֹ֣ו יָמ֔וּת וְדָמֹ֖ו מִיָּֽדְךָ֥ אֲבַקֵּֽשׁ׃ 
<a target = '_blank' href='https://geulah.org.il/HaTanach/verse/?verse=205900'/> (3,19)</a> וְאַתָּה֙ כִּֽי־הִזְהַ֣רְתָּ רָשָׁ֔ע וְלֹא־שָׁב֨ מֵֽרִשְׁעֹ֔ו וּמִדַּרְכֹּ֖ו הָֽרְשָׁעָ֑ה ה֚וּא בַּֽעֲוֹנֹ֣ו יָמ֔וּת וְאַתָּ֖ה אֶת־נַפְשְׁךָ֥ הִצַּֽלְתָּ׃    ס 
<a target = '_blank' href='https://geulah.org.il/HaTanach/verse/?verse=205910'/> (3,20)</a> וּבְשׁ֨וּב צַדִּ֤יק מִצִּדְקֹ֨ו וְעָ֣שָׂה עָ֔וֶל וְנָֽתַתִּ֥י מִכְשֹׁ֛ול לְפָנָ֖יו ה֣וּא יָמ֑וּת כִּ֣י לֹ֤א הִזְהַרְתֹּו֙ בְּחַטָּאתֹ֣ו יָמ֔וּת וְלֹ֣א תִזָּכַ֗רְןָ צִדְקֹתָ֯ו֙  אֲשֶׁ֣ר עָשָׂ֔ה וְדָמֹ֖ו מִיָּֽדְךָ֥ אֲבַקֵּֽשׁ׃ 
<a target = '_blank' href='https://geulah.org.il/HaTanach/verse/?verse=205920'/> (3,21)</a> וְאַתָּ֞ה כִּ֧י הִזְהַרְתֹּ֣ו צַדִּ֗יק לְבִלְתִּ֥י חֲטֹ֛א צַדִּ֖יק וְה֣וּא לֹֽא־חָטָ֑א חָיֹ֤ו יִֽחְיֶה֙ כִּ֣י נִזְהָ֔ר֯ וְאַתָּ֖ה אֶת־נַפְשְׁךָ֥ הִצַּֽלְתָּ׃    ס 
<a target = '_blank' href='https://geulah.org.il/HaTanach/verse/?verse=205930'/> (3,22)</a> וַתְּהִ֥י עָלַ֛י שָׁ֖ם יַד־יְהֹוָ֑ה וַיֹּ֣אמֶר אֵלַ֔י ק֥וּם צֵא֙ אֶל־הַבִּקְעָ֔ה וְשָׁ֖ם אֲדַבֵּ֥ר אֹותָֽךְ׃ 
<a target = '_blank' href='https://geulah.org.il/HaTanach/verse/?verse=205940'/> (3,23)</a> וָֽאָקוּם֘ וָֽאֵצֵ֣א אֶל־הַבִּקְעָה֒ וְהִנֵּה־שָׁ֤ם כְּבֹֽוד־יְהֹוָה֙ עֹמֵ֔ד כַּכָּבֹ֕וד אֲשֶׁ֥ר רָאִ֖יתִי עַל־נְהַר־כְּבָ֑ר וָֽאֶפֹּ֖ל עַל־פָּנָֽי׃ 
<a target = '_blank' href='https://geulah.org.il/HaTanach/verse/?verse=205950'/> (3,24)</a> וַתָּֽבֹא־בִ֣י ר֔וּחַ וַתַּֽעֲמִדֵ֖נִי עַל־רַגְלָ֑י וַיְדַבֵּ֤ר אֹתִי֨ וַיֹּ֣אמֶר אֵלַ֔י בֹּ֥א הִסָּגֵ֖ר בְּתֹ֥וךְ בֵּיתֶֽךָ׃ 
<a target = '_blank' href='https://geulah.org.il/HaTanach/verse/?verse=205960'/> (3,25)</a> וְאַתָּ֣ה בֶן־אָדָ֗ם הִנֵּ֨ה נָֽתְנ֤וּ עָלֶ֨יךָ֙ עֲבֹותִ֔ים וַֽאֲסָר֖וּךָ  בָּהֶ֑ם וְלֹ֥א תֵצֵ֖א בְּתֹוכָֽם׃ 
<a target = '_blank' href='https://geulah.org.il/HaTanach/verse/?verse=205970'/> (3,26)</a> וּלְשֹֽׁונְךָ֨ אַדְבִּ֣יק אֶל־חִכֶּ֔ךָ וְנֶֽאֱלַ֔מְתָּ וְלֹא־תִֽהְיֶ֥ה לָהֶ֖ם לְאִ֣ישׁ מֹוכִ֑יחַ כִּ֛י בֵּ֥ית מְרִ֖י הֵֽמָּה׃ 
<a target = '_blank' href='https://geulah.org.il/HaTanach/verse/?verse=205980'/> (3,27)</a> וּבְדַבְּרִ֤י אֹֽותְךָ֨ אֶפְתַּ֣ח אֶת־פִּ֔יךָ וְאָֽמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יֱהֹוִ֑ה הַשֹּׁמֵ֤עַ ׀ יִשְׁמָ֯ע֙ וְהֶֽחָדֵ֣ל ׀ יֶחְ֯דָּ֔ל כִּ֛י בֵּ֥ית מְרִ֖י הֵֽמָּה׃    פ 
<a target = '_blank' href='https://geulah.org.il/HaTanach/verse/?verse=205990'/> (4,1)</a> וְאַתָּ֤ה בֶן־אָדָם֨ קַח־לְךָ֣ לְבֵנָ֔ה וְנָֽתַתָּ֥ה אֹותָ֖הּ לְפָנֶ֑יךָ וְחַקֹּותָ֥ עָלֶ֛יהָ עִ֖יר אֶת־יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=206000'/> (4,2)</a> וְנָתַתָּ֨ה עָלֶ֜יהָ מָצֹ֗ור וּבָנִ֤יתָ עָלֶ֨יהָ֙ דָּיֵ֔ק וְשָֽׁפַכְתָּ֥ עָלֶ֖יהָ סֹֽלְלָ֑ה וְנָֽתַתָּ֨ה עָלֶ֧יהָ מַֽחֲנֹ֛ות וְשִֽׂים־עָלֶ֥יהָ כָּרִ֖ים סָבִֽיב׃ 
<a target = '_blank' href='https://geulah.org.il/HaTanach/verse/?verse=206010'/> (4,3)</a> וְאַתָּ֤ה קַח־לְךָ֨ מַֽחֲבַ֣ת בַּרְזֶ֔ל וְנָֽתַתָּ֤ה אֹותָהּ֨ קִ֣יר בַּרְזֶ֔ל בֵּֽינְךָ֖ וּבֵ֣ין הָעִ֑יר וַֽהֲכִֽינֹתָה֩ אֶת־פָּנֶ֨יךָ אֵלֶ֜יהָ וְהָֽיְתָ֤ה בַמָּצֹור֨ וְצַרְתָּ֣ עָלֶ֔יהָ אֹ֥ות הִ֖יא לְבֵ֥ית יִשְׂרָאֵֽל׃    ס 
<a target = '_blank' href='https://geulah.org.il/HaTanach/verse/?verse=206020'/> (4,4)</a> וְאַתָּ֤ה שְׁכַב֨ עַל־צִדְּךָ֣ הַשְּׂמָאלִ֔י וְשַׂמְתָּ֛ אֶת־עֲוֹ֥ן בֵּֽית־יִשְׂרָאֵ֖ל עָלָ֑יו מִסְפַּ֤ר הַיָּמִים֨ אֲשֶׁ֣ר תִּשְׁכַּ֣ב עָלָ֔יו תִּשָּׂ֖א אֶת־עֲוֹנָֽם׃ 
<a target = '_blank' href='https://geulah.org.il/HaTanach/verse/?verse=206030'/> (4,5)</a> וַֽאֲנִ֗י נָתַ֤תִּֽי לְךָ֙ אֶת־שְׁנֵ֣י עֲוֹנָ֔ם לְמִסְפַּ֣ר יָמִ֔ים שְׁלֽשׁ־מֵאֹ֥ות וְתִשְׁעִ֖ים יֹ֑ום וְנָשָׂ֖אתָ עֲוֹ֥ן בֵּֽית־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=206040'/> (4,6)</a> וְכִלִּיתָ֣ אֶת־אֵ֗לֶּה וְשָׁ֨כַבְתָּ֜ עַל־צִדְּךָ֤ הַיְמָי֯נִי֨ שֵׁנִ֔ית וְנָשָׂ֖אתָ אֶת־עֲוֹ֣ן בֵּית־יְהוּדָ֑ה אַרְבָּעִ֣ים יֹ֔ום יֹ֧ום לַשָּׁנָ֛ה יֹ֥ום לַשָּׁנָ֖ה נְתַתִּ֥יו לָֽךְ׃ 
<a target = '_blank' href='https://geulah.org.il/HaTanach/verse/?verse=206050'/> (4,7)</a> וְאֶל־מְצֹ֤ור יְרֽוּשָׁלִַ֨ם֙ תָּכִ֣ין פָּנֶ֔יךָ וּזְרֹֽעֲךָ֖ חֲשׂוּפָ֑ה וְנִבֵּאתָ֖ עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=206060'/> (4,8)</a> וְהִנֵּ֛ה נָתַ֥תִּי עָלֶ֖יךָ עֲבֹותִ֑ים וְלֹא־תֵֽהָפֵ֤ךְ מִצִּדְּךָ֨ אֶל־צִדֶּ֔ךָ עַד־כַּלֹּֽותְךָ֖ יְמֵ֥י מְצוּרֶֽךָ׃ 
<a target = '_blank' href='https://geulah.org.il/HaTanach/verse/?verse=206070'/> (4,9)</a> וְאַתָּ֣ה קַח־לְךָ֡ חִטִּ֡ין וּ֠שְׂעֹרִים וּפֹ֨ול וַֽעֲדָשִׁ֜ים וְדֹ֣חַן וְכֻסְּמִ֗ים וְנָֽתַתָּ֤ה אֹותָם֙ בִּכְלִ֣י אֶחָ֔ד וְעָשִׂ֧יתָ אֹותָ֛ם לְךָ֖ לְלָ֑חֶם מִסְפַּ֨ר הַיָּמִ֜ים אֲשֶׁר־אַתָּ֣ה ׀ שֹׁוכֵ֣ב עַל־צִדְּךָ֗ שְׁלֽשׁ־מֵאֹ֧ות וְתִשְׁעִ֛ים יֹ֖ום תֹּֽאכֲלֶֽנּוּ׃ 
<a target = '_blank' href='https://geulah.org.il/HaTanach/verse/?verse=206080'/> (4,10)</a> וּמַֽאֲכָֽלְךָ֙ אֲשֶׁ֣ר תֹּֽאכֲלֶ֔נּוּ בְּמִשְׁקֹ֕ול עֶשְׂרִ֥ים שֶׁ֖קֶל לַיֹּ֑ום מֵעֵ֥ת עַד־עֵ֖ת תֹּֽאכֲלֶֽנּוּ׃ 
<a target = '_blank' href='https://geulah.org.il/HaTanach/verse/?verse=206090'/> (4,11)</a> וּמַ֛יִם בִּמְשׂוּרָ֥ה תִשְׁתֶּ֖ה שִׁשִּׁ֣ית הַהִ֑ין מֵעֵ֥ת עַד־עֵ֖ת תִּשְׁתֶּֽה׃ 
<a target = '_blank' href='https://geulah.org.il/HaTanach/verse/?verse=206100'/> (4,12)</a> וְעֻגַ֥ת שְׂעֹרִ֖ים תֹּֽאכֲלֶ֑נָּה וְהִ֗יא בְּגֶֽלְלֵי֙ צֵאַ֣ת הָאָדָ֔ם תְּעֻגֶּ֖נָּה לְעֵֽינֵיהֶֽם׃    ס 
<a target = '_blank' href='https://geulah.org.il/HaTanach/verse/?verse=206110'/> (4,13)</a> וַיֹּ֣אמֶר יְהֹוָ֔ה כָּ֣כָה יֹֽאכְל֧וּ בְנֵֽי־יִשְׂרָאֵ֛ל אֶת־לַחְמָ֖ם טָמֵ֑א בַּגֹּויִ֕ם אֲשֶׁ֥ר אַדִּיחֵ֖ם שָֽׁם׃ 
<a target = '_blank' href='https://geulah.org.il/HaTanach/verse/?verse=206120'/> (4,14)</a> וָֽאֹמַ֗ר אֲהָהּ֙ אֲדֹנָ֣י יֱהֹוִ֔ה הִנֵּ֥ה נַפְשִׁ֖י לֹ֣א מְטֻמָּאָ֑ה וּנְבֵלָ֨ה וּטְרֵפָ֤ה לֹֽא־אָכַ֨לְתִּי֙ מִנְּעוּרַ֣י וְעַד־עַ֔תָּה וְלֹא־בָ֥א בְּפִ֖י בְּשַׂ֥ר פִּגּֽוּל׃    ס 
<a target = '_blank' href='https://geulah.org.il/HaTanach/verse/?verse=206130'/> (4,15)</a> וַיֹּ֣אמֶר אֵלַ֔י רְאֵ֗ה נָתַ֤תִּי לְךָ֙ אֶת־צְפִו֯עֵ֣י הַבָּקָ֔ר תַּ֖חַת גֶּֽלְלֵ֣י הָֽאָדָ֑ם וְעָשִׂ֥יתָ אֶת־לַחְמְךָ֖ עֲלֵיהֶֽם׃    ס 
<a target = '_blank' href='https://geulah.org.il/HaTanach/verse/?verse=206140'/> (4,16)</a> וַיֹּ֣אמֶר אֵלַ֗י בֶּן־אָדָם֙ הִֽנְנִ֨י שֹׁבֵ֤ר מַטֵּה־לֶ֨חֶם֨ בִּיר֣וּשָׁלִַ֔ם וְאָֽכְלוּ־לֶ֥חֶם בְּמִשְׁקָ֖ל וּבִדְאָגָ֑ה וּמַ֕יִם בִּמְשׂוּרָ֥ה וּבְשִׁמָּמֹ֖ון יִשְׁתּֽוּ׃ 
<a target = '_blank' href='https://geulah.org.il/HaTanach/verse/?verse=206150'/> (4,17)</a> לְמַ֥עַן יַחְסְר֖וּ לֶ֣חֶם וָמָ֑יִם וְנָשַׁ֨מּוּ֨ אִ֣ישׁ וְאָחִ֔יו וְנָמַ֖קּוּ בַּֽעֲוֹנָֽם׃  פ 
<a target = '_blank' href='https://geulah.org.il/HaTanach/verse/?verse=206160'/> (5,1)</a> וְאַתָּ֨ה בֶן־אָדָ֜ם קַח־לְךָ֣ ׀ חֶ֣רֶב חַדָּ֗ה תַּ֤עַר הַגַּלָּבִים֙ תִּקָּחֶ֣נָּה לָּ֔ךְ וְהַֽעֲבַרְתָּ֥ עַל־רֹֽאשְׁךָ֖ וְעַל־זְקָנֶ֑ךָ וְלָקַחְתָּ֥ לְךָ֛ מֹֽאזְנֵ֥י מִשְׁקָ֖ל וְחִלַּקְתָּֽם׃ 
<a target = '_blank' href='https://geulah.org.il/HaTanach/verse/?verse=206170'/> (5,2)</a> שְׁלִשִׁ֗ית בָּא֤וּר תַּבְעִיר֨ בְּתֹ֣וךְ הָעִ֔יר כִּמְלֹ֖את יְמֵ֣י הַמָּצֹ֑ור וְלָֽקַחְתָּ֣ אֶת־הַשְּׁלִשִׁ֗ית תַּכֶּ֤ה בַחֶ֨רֶב֙ סְבִ֣יבֹותֶ֔יהָ וְהַשְּׁלִשִׁית֨ תִּזְרֶ֣ה לָר֔וּחַ וְחֶ֖רֶב אָרִ֥יק אַֽחֲרֵיהֶֽם׃ 
<a target = '_blank' href='https://geulah.org.il/HaTanach/verse/?verse=206180'/> (5,3)</a> וְלָֽקַחְתָּ֥ מִשָּׁ֖ם מְעַ֣ט בְּמִסְפָּ֑ר וְצַרְתָּ֥ אֹותָ֖ם בִּכְנָפֶֽיךָ׃ 
<a target = '_blank' href='https://geulah.org.il/HaTanach/verse/?verse=206190'/> (5,4)</a> וּמֵהֶם֙ עֹ֣וד תִּקָּ֔ח֯ וְהִשְׁלַכְתָּ֤ אֹותָם֨ אֶל־תֹּ֣וךְ הָאֵ֔שׁ וְשָֽׂרַפְתָּ֥ אֹתָ֖ם בָּאֵ֑שׁ מִמֶּ֥נּוּ תֵֽצֵא־אֵ֖שׁ אֶל־כָּל־בֵּ֥ית יִשְׂרָאֵֽל׃  ס 
<a target = '_blank' href='https://geulah.org.il/HaTanach/verse/?verse=206200'/> (5,5)</a> כֹּ֤ה אָמַר֙ אֲדֹנָ֣י יֱהֹוִ֔ה זֹ֚את יְר֣וּשָׁלִַ֔ם בְּתֹ֥וךְ הַגֹּויִ֖ם שַׂמְתִּ֑יהָ וּסְבִֽיבֹותֶ֖יהָ אֲרָצֹֽות׃ 
<a target = '_blank' href='https://geulah.org.il/HaTanach/verse/?verse=206210'/> (5,6)</a> וַתֶּ֨מֶר אֶת־מִשְׁפָּטַ֤י לְרִשְׁעָה֙ מִן־הַגֹּויִ֔ם וְאֶ֨ת־חֻקֹּותַ֔י מִן־הָאֲרָצֹ֖ות אֲשֶׁ֣ר סְבִֽיבֹותֶ֑יהָ כִּ֤י בְּמִשְׁפָּטַי֙ מָאָ֔ס֯וּ וְחֻקֹּותַ֖י לֹא־הָֽלְכ֥וּ בָהֶֽם׃    ס 
<a target = '_blank' href='https://geulah.org.il/HaTanach/verse/?verse=206220'/> (5,7)</a> לָכֵ֞ן כֹּֽה־אָמַ֣ר ׀ אֲדֹנָ֣י יֱהֹוִ֗ה יַ֚עַן הֲמָנְכֶם֨ מִן־הַגֹּויִם֨ אֲשֶׁ֣ר סְבִיבֹֽותֵיכֶ֔ם בְּחֻקֹּותַי֙ לֹ֣א הֲלַכְתֶּ֔ם וְאֶת־מִשְׁפָּטַ֖י לֹ֣א עֲשִׂיתֶ֑ם וּכְמִשְׁפְּטֵ֧י הַגֹּויִ֛ם אֲשֶׁ֥ר סְבִיבֹֽותֵיכֶ֖ם לֹ֥א עֲשִׂיתֶֽם׃    ס 
<a target = '_blank' href='https://geulah.org.il/HaTanach/verse/?verse=206230'/> (5,8)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה הִֽנְנִ֥י עָלַ֖יִךְ גַּם־אָ֑נִי וְעָשִׂ֧יתִי בְתֹוכֵ֛ךְ מִשְׁפָּטִ֖ים לְעֵינֵ֥י הַגֹּויִֽם׃ 
<a target = '_blank' href='https://geulah.org.il/HaTanach/verse/?verse=206240'/> (5,9)</a> וְעָשִׂ֣יתִי בָ֗ךְ אֵ֚ת אֲשֶׁ֣ר לֹֽא־עָשִׂ֔יתִי וְאֵ֛ת אֲשֶׁר־לֹא־אֶֽעֱשֶׂ֥ה כָמֹ֖הוּ עֹ֑וד יַ֖עַן כָּל־תֹּֽועֲבֹתָֽיִךְ׃    ס 
<a target = '_blank' href='https://geulah.org.il/HaTanach/verse/?verse=206250'/> (5,10)</a> לָכֵ֗ן אָבֹ֞ות יֹֽאכְל֤וּ בָנִים֙ בְּתֹוכֵ֔ךְ וּבָנִ֖ים יֹֽאכְל֣וּ אֲבֹותָ֑ם וְעָשִׂ֤יתִי בָךְ֙ שְׁפָטִ֔ים וְזֵֽרִיתִ֥י אֶת־כָּל־שְׁאֵֽרִיתֵ֖ךְ לְכָל־רֽוּחַ׃ 
<a target = '_blank' href='https://geulah.org.il/HaTanach/verse/?verse=206260'/> (5,11)</a> לָכֵ֣ן חַי־אָ֗נִי נְאֻם֮ אֲדֹנָ֣י יֱהֹוִה֒ אִם־לֹ֗א יַ֚עַן אֶת־מִקְדָּשִׁ֣י טִמֵּ֔את בְּכָל־שִׁקּוּצַ֖יִךְ וּבְכָל־תֹּֽועֲבֹתָ֑יִךְ וְגַם־אֲנִ֤י אֶגְרַ֯ע֨ וְלֹֽא־תָחֹ֣וס עֵינִ֔י וְגַם־אֲנִ֖י לֹ֥א אֶחְמֹֽול׃ 
<a target = '_blank' href='https://geulah.org.il/HaTanach/verse/?verse=206270'/> (5,12)</a> שְׁלִֽשִׁתֵ֞י֯ךְ בַּדֶּ֣בֶר יָמ֗וּתוּ וּבָֽרָעָב֨ יִכְל֣וּ בְתֹוכֵ֔ךְ וְהַ֨שְּׁלִישִׁ֔ית בַּחֶ֖רֶב יִפְּל֣וּ סְבִֽיבֹותָ֑יִךְ וְהַשְּׁלִישִׁית֙ לְכָל־ר֣וּחַ אֱזָרֶ֔ה וְחֶ֖רֶב אָרִ֥יק אַֽחֲרֵיהֶֽם׃ 
<a target = '_blank' href='https://geulah.org.il/HaTanach/verse/?verse=206280'/> (5,13)</a> וְכָלָ֣ה אַפִּ֗י וַֽהֲנִֽחֹתִ֧י חֲמָתִ֛י בָּ֖ם וְהִנֶּחָ֑מְתִּי וְיָֽדְע֞וּ כִּֽי־אֲנִ֣י יְהֹוָ֗ה דִּבַּ֨רְתִּי֙ בְּקִנְאָתִ֔י בְּכַלֹּותִ֥י חֲמָתִ֖י בָּֽם׃ 
<a target = '_blank' href='https://geulah.org.il/HaTanach/verse/?verse=206290'/> (5,14)</a> וְאֶתְּנֵךְ֨ לְחָרְבָּ֣ה וּלְחֶרְפָּ֔ה בַּגֹּויִ֖ם אֲשֶׁ֣ר סְבִֽיבֹותָ֑יִךְ לְעֵינֵ֖י כָּל־עֹובֵֽר׃ 
<a target = '_blank' href='https://geulah.org.il/HaTanach/verse/?verse=206300'/> (5,15)</a> וְהָ֨יְתָ֜ה חֶרְפָּ֤ה וּגְדוּפָה֙ מוּסָ֣ר וּמְשַׁמָּ֔ה לַגֹּויִ֖ם אֲשֶׁ֣ר סְבִֽיבֹותָ֑יִךְ בַּֽעֲשֹׂותִי֩ בָ֨ךְ שְׁפָטִ֜ים בְּאַ֤ף וּבְחֵמָה֙ וּבְתֹֽכְחֹ֣ות חֵמָ֔ה אֲנִ֥י יְהֹוָ֖ה דִּבַּֽרְתִּי׃ 
<a target = '_blank' href='https://geulah.org.il/HaTanach/verse/?verse=206310'/> (5,16)</a> בְּֽשַׁלְּחִ֡י אֶת־חִצֵּי֩ הָֽרָעָ֨ב הָֽרָעִ֤ים בָּהֶם֨ אֲשֶׁר־הָי֣וּ לְמַשְׁחִ֔ית אֲשֶׁר־אֲשַׁלַּ֥ח אֹותָ֖ם לְשַֽׁחֶתְכֶ֑ם וְרָעָב֨ אֹסֵ֣ף עֲלֵיכֶ֔ם וְשָֽׁבַרְתִּ֥י לָכֶ֖ם מַטֵּה־לָֽחֶם׃ 
<a target = '_blank' href='https://geulah.org.il/HaTanach/verse/?verse=206320'/> (5,17)</a> וְשִׁלַּחְתִּ֣י עֲ֠לֵיכֶם רָעָ֞ב וְחַיָּ֤ה רָעָה֨ וְשִׁכְּלֻ֔ךְ וְדֶ֥בֶר וָדָ֖ם יַֽעֲבָר־בָּ֑ךְ וְחֶ֨רֶב֨ אָבִ֣יא עָלַ֔יִךְ אֲנִ֥י יְהֹוָ֖ה דִּבַּֽרְתִּי׃  פ 
<a target = '_blank' href='https://geulah.org.il/HaTanach/verse/?verse=206330'/> (6,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=206340'/> (6,2)</a> בֶּן־אָדָ֕ם שִׂ֥ים פָּנֶ֖יךָ אֶל־הָרֵ֣י יִשְׂרָאֵ֑ל וְהִנָּבֵ֖א אֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=206350'/> (6,3)</a> וְאָ֣מַרְתָּ֔ הָרֵי֙ יִשְׂרָאֵ֔ל שִׁמְע֖וּ דְּבַר־אֲדֹנָ֣י יֱהֹוִ֑ה כֹּה־אָמַ֣ר אֲדֹנָ֣י יֱ֠הֹוִה לֶהָרִ֨ים וְלַגְּבָעֹ֜ות לָֽאֲפִיקִ֣ים וְלַגֵּֽי֗אָֹ֯ות הִֽנְנִ֨י אֲנִ֜י מֵבִ֤יא עֲלֵיכֶם֙ חֶ֔רֶב וְאִבַּדְתִּ֖י בָּמֹֽותֵיכֶֽם׃ 
<a target = '_blank' href='https://geulah.org.il/HaTanach/verse/?verse=206360'/> (6,4)</a> וְנָשַׁ֨מּוּ֨ מִזְבְּחֹ֣ותֵיכֶ֔ם וְנִשְׁבְּר֖וּ חַמָּֽנֵיכֶ֑ם וְהִפַּלְתִּי֨ חַֽלְלֵיכֶ֔ם לִפְנֵ֖י גִּלּֽוּלֵיכֶֽם׃ 
<a target = '_blank' href='https://geulah.org.il/HaTanach/verse/?verse=206370'/> (6,5)</a> וְנָֽתַתִּ֗י אֶת־פִּגְרֵי֨ בְּנֵ֣י יִשְׂרָאֵ֔ל לִפְנֵ֖י גִּלּֽוּלֵיהֶ֑ם וְזֵֽרִיתִי֨ אֶת־עַצְמֹ֣ותֵיכֶ֔ם סְבִיבֹ֖ות מִזְבְּחֹֽותֵיכֶֽם׃ 
<a target = '_blank' href='https://geulah.org.il/HaTanach/verse/?verse=206380'/> (6,6)</a> בְּכֹל֨ מֹֽושְׁבֹ֣ותֵיכֶ֔ם הֶֽעָרִ֣ים תֶּֽחֱרַ֔בְנָה וְהַבָּמֹ֖ות תִּישָׁ֑מְנָה לְמַעַן֩ יֶֽחֶרְב֨וּ וְיֶאְשְׁמ֜וּ מִזְבְּחֹֽותֵיכֶ֗ם וְנִשְׁבְּר֤וּ וְנִשְׁבְּתוּ֨ גִּלּ֣וּלֵיכֶ֔ם וְנִגְדְּעוּ֨ חַמָּ֣נֵיכֶ֔ם וְנִמְח֖וּ מַֽעֲשֵׂיכֶֽם׃ 
<a target = '_blank' href='https://geulah.org.il/HaTanach/verse/?verse=206390'/> (6,7)</a> וְנָפַ֥ל חָלָ֖ל בְּתֹֽוכְכֶ֑ם וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=206400'/> (6,8)</a> וְהֹֽותַרְתִּ֗י בִּֽהְיֹ֥ות לָכֶ֛ם פְּלִ֥יטֵי חֶ֖רֶב בַּגֹּויִ֑ם בְּהִזָּרֹֽותֵיכֶ֖ם בָּֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=206410'/> (6,9)</a> וְזָֽכְר֨וּ פְלִֽיטֵיכֶ֜ם אֹותִ֗י בַּגֹּויִם֮ אֲשֶׁ֣ר נִשְׁבּוּ־שָׁם֒ אֲשֶׁ֨ר נִשְׁבַּ֜רְתִּי אֶת־לִבָּ֣ם הַזֹּונֶ֗ה אֲשֶׁר־סָר֨ מֵֽעָלַ֔י וְאֵת֨ עֵֽינֵיהֶ֔ם הַזֹּנֹ֕ות אַֽחֲרֵ֖י גִּלּֽוּלֵיהֶ֑ם וְנָקֹ֨טּוּ֙ בִּפְנֵיהֶ֔ם אֶל־הָֽרָעֹות֨ אֲשֶׁ֣ר עָשׂ֔וּ לְכֹ֖ל תֹּֽועֲבֹֽתֵיהֶֽם׃ 
<a target = '_blank' href='https://geulah.org.il/HaTanach/verse/?verse=206420'/> (6,10)</a> וְיָֽדְע֖וּ כִּֽי־אֲנִ֣י יְהֹוָ֑ה לֹ֤א אֶל־חִנָּם֙ דִּבַּ֔רְתִּי לַֽעֲשֹׂ֥ות לָהֶ֖ם הָֽרָעָ֥ה הַזֹּֽאת׃  ס 
<a target = '_blank' href='https://geulah.org.il/HaTanach/verse/?verse=206430'/> (6,11)</a> כֹּֽה־אָמַ֞ר אֲדֹנָ֣י יֱהֹוִ֗ה הַכֵּ֨ה בְכַפְּךָ֜ וּרְקַ֤ע בְּרַגְלְךָ֙ וֶֽאֱמָר־אָ֔ח אֶ֛ל כָּל־תֹּֽועֲבֹ֥ות רָעֹ֖ות בֵּ֣ית יִשְׂרָאֵ֑ל אֲשֶׁ֗ר בַּחֶ֛רֶב בָּֽרָעָ֥ב וּבַדֶּ֖בֶר יִפֹּֽלוּ׃ 
<a target = '_blank' href='https://geulah.org.il/HaTanach/verse/?verse=206440'/> (6,12)</a> הָֽרָחֹ֞וק בַּדֶּ֣בֶר יָמ֗וּת וְהַקָּרֹוב֨ בַּחֶ֣רֶב יִפֹּ֔ול וְהַנִּשְׁאָר֨ וְהַנָּצ֔וּר בָּֽרָעָ֖ב יָמ֑וּת וְכִלֵּיתִ֥י חֲמָתִ֖י בָּֽם׃ 
<a target = '_blank' href='https://geulah.org.il/HaTanach/verse/?verse=206450'/> (6,13)</a> וִֽידַעְתֶּם֨ כִּֽי־אֲנִ֣י יְהֹוָ֔ה בִּֽהְיֹ֣ות חַלְלֵיהֶ֗ם בְּתֹוךְ֙ גִּלּ֣וּלֵיהֶ֔ם סְבִיבֹ֖ות מִזְבְּחֹֽותֵיהֶ֑ם אֶל֩ כָּל־גִּבְעָ֨ה רָמָ֜ה בְּכֹ֣ל ׀ רָאשֵׁ֣י הֶֽהָרִ֗ים וְתַ֨חַת כָּל־עֵ֤ץ רַֽעֲנָן֙ וְתַחַת֙ כָּל־אֵלָ֣ה עֲבֻתָּ֔ה מְקֹ֗ום אֲשֶׁ֤ר נָֽתְנוּ־שָׁם֨ רֵ֣יחַ נִיחֹ֔חַ לְכֹ֖ל גִּלּֽוּלֵיהֶֽם׃ 
<a target = '_blank' href='https://geulah.org.il/HaTanach/verse/?verse=206460'/> (6,14)</a> וְנָטִ֤יתִי אֶת־יָדִי֨ עֲלֵיהֶ֔ם וְנָֽתַתִּ֨י אֶת־הָאָ֜רֶץ שְׁמָמָ֤ה וּמְשַׁמָּה֨ מִמִּדְבַּ֣ר דִּבְלָ֔תָה בְּכֹ֖ל מֹֽושְׁבֹֽותֵיהֶ֑ם וְיָֽדְע֖וּ כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=206470'/> (7,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=206480'/> (7,2)</a> וְאַתָּ֣ה בֶן־אָדָ֗ם כֹּֽה־אָמַ֞ר אֲדֹנָ֧י יֱהֹוִ֛ה לְאַדְמַ֥ת יִשְׂרָאֵ֖ל קֵ֑ץ בָּ֣א הַקֵּ֔ץ עַל־אַרְבַּ֖עת֯ כַּנְפֹ֥ות הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=206490'/> (7,3)</a> עַתָּה֙ הַקֵּ֣ץ עָלַ֔יִךְ וְשִׁלַּחְתִּ֤י אַפִּי֨ בָּ֔ךְ וּשְׁפַטְתִּ֖יךְ כִּדְרָכָ֑יִךְ וְנָֽתַתִּ֣י עָלַ֔יִךְ אֵ֖ת כָּל־תֹּֽועֲבֹותָֽיִךְ׃ 
<a target = '_blank' href='https://geulah.org.il/HaTanach/verse/?verse=206500'/> (7,4)</a> וְלֹֽא־תָחֹ֥וס עֵינִ֛י עָלַ֖יִךְ וְלֹ֣א אֶחְמֹ֑ול כִּ֣י דְרָכַ֜יִךְ עָלַ֣יִךְ אֶתֵּ֗ן וְתֹֽועֲבֹותַ֨יִךְ֨ בְּתֹוכֵ֣ךְ תִּֽהְיֶ֔יןָ וִֽידַעְתֶּ֖ם כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=206510'/> (7,5)</a> כֹּ֥ה אָמַ֖ר אֲדֹנָ֣י יֱהֹוִ֑ה רָעָ֛ה אַחַ֥ת רָעָ֖ה הִנֵּ֥ה בָאָֽה׃ 
<a target = '_blank' href='https://geulah.org.il/HaTanach/verse/?verse=206520'/> (7,6)</a> קֵ֣ץ בָּ֔א בָּ֥א הַקֵּ֖ץ הֵקִ֣יץ אֵלָ֑יִךְ הִנֵּ֖ה בָּאָֽה׃ 
<a target = '_blank' href='https://geulah.org.il/HaTanach/verse/?verse=206530'/> (7,7)</a> בָּ֧אָה הַצְּפִירָ֛ה אֵלֶ֖יךָ יֹושֵׁ֣ב הָאָ֑רֶץ בָּ֣א הָעֵ֗ת קָרֹ֛וב הַיֹּ֥ום מְהוּמָ֖ה וְלֹא־הֵ֥ד הָרִֽים׃ 
<a target = '_blank' href='https://geulah.org.il/HaTanach/verse/?verse=206540'/> (7,8)</a> עַתָּ֣ה מִקָּרֹ֗וב אֶשְׁפֹּ֤וךְ חֲמָתִי֨ עָלַ֔יִךְ וְכִלֵּיתִ֤י אַפִּי֨ בָּ֔ךְ וּשְׁפַטְתִּ֖יךְ כִּדְרָכָ֑יִךְ וְנָֽתַתִּ֣י עָלַ֔יִךְ אֵ֖ת כָּל־תֹּֽועֲבֹותָֽיִךְ׃ 
<a target = '_blank' href='https://geulah.org.il/HaTanach/verse/?verse=206550'/> (7,9)</a> וְלֹֽא־תָחֹ֥וס עֵינִ֖י וְלֹ֣א אֶחְמֹ֑ול כִּדְרָכַ֜יִךְ עָלַ֣יִךְ אֶתֵּ֗ן וְתֹֽועֲבֹותַ֨יִךְ֙ בְּתֹוכֵ֣ךְ תִּֽהְיֶ֔יןָ וִֽידַעְתֶּ֕ם כִּ֛י אֲנִ֥י יְהֹוָ֖ה מַכֶּֽה׃ 
<a target = '_blank' href='https://geulah.org.il/HaTanach/verse/?verse=206560'/> (7,10)</a> הִנֵּ֥ה הַיֹּ֖ום הִנֵּ֣ה בָאָ֑ה יָֽצְאָה֨ הַצְּפִרָ֔ה צָ֚ץ הַמַּטֶּ֔ה פָּרַ֖ח הַזָּדֹֽון׃ 
<a target = '_blank' href='https://geulah.org.il/HaTanach/verse/?verse=206570'/> (7,11)</a> הֶֽחָמָ֥ס קָ֖ם לְמַטֵּה־רֶ֑שַׁע לֹֽא־מֵהֶ֞ם וְלֹ֧א מֵֽהֲמֹונָ֛ם וְלֹ֥א מֶֽהֱמֵהֶ֖ם וְלֹא־נֹ֥הַּ בָּהֶֽם׃ 
<a target = '_blank' href='https://geulah.org.il/HaTanach/verse/?verse=206580'/> (7,12)</a> בָּ֤א הָעֵת֙ הִגִּ֣יעַ הַיֹּ֔ום הַקֹּונֶה֙ אַל־יִשְׂמָ֔ח֯ וְהַמֹּוכֵ֖ר אַל־יִתְאַבָּ֑ל כִּ֥י חָרֹ֖ון אֶל־כָּל־הֲמֹונָֽהּ׃ 
<a target = '_blank' href='https://geulah.org.il/HaTanach/verse/?verse=206590'/> (7,13)</a> כִּ֣י הַמֹּוכֵ֗ר אֶל־הַמִּמְכָּר֙ לֹ֣א יָשׁ֔וּב וְעֹ֥וד בַּֽחַיִּ֖ים חַיָּתָ֑ם כִּֽי־חָזֹ֤ון אֶל־כָּל־הֲמֹונָהּ֨ לֹ֣א יָשׁ֔וּב וְאִ֧ישׁ בַּֽעֲוֹנֹ֛ו חַיָּתֹ֖ו לֹֽא־יִתְחַזָּֽקוּ׃ 
<a target = '_blank' href='https://geulah.org.il/HaTanach/verse/?verse=206600'/> (7,14)</a> תָּֽקְע֤וּ בַתָּקֹ֨ועַ֨ וְהָכִ֣ין הַכֹּ֔ל וְאֵ֥ין הֹלֵ֖ךְ לַמִּלְחָמָ֑ה כִּ֥י חֲרֹונִ֖י אֶל־כָּל־הֲמֹונָֽהּ׃ 
<a target = '_blank' href='https://geulah.org.il/HaTanach/verse/?verse=206610'/> (7,15)</a> הַחֶ֣רֶב בַּח֔וּץ וְהַדֶּ֥בֶר וְהָֽרָעָ֖ב מִבָּ֑יִת אֲשֶׁ֤ר בַּשָּׂדֶה֙ בַּחֶ֣רֶב יָמ֔וּת וַֽאֲשֶׁ֣ר בָּעִ֔יר רָעָ֥ב וָדֶ֖בֶר יֹֽאכֲלֶֽנּוּ׃ 
<a target = '_blank' href='https://geulah.org.il/HaTanach/verse/?verse=206620'/> (7,16)</a> וּפָֽלְטוּ֨ פְּלִ֣יטֵיהֶ֔ם וְהָי֣וּ אֶל־הֶֽהָרִ֗ים כְּיֹונֵ֧י הַגֵּֽאָיֹ֛ות כֻּלָּ֖ם הֹמֹ֑ות אִ֖ישׁ בַּֽעֲוֹנֹֽו׃ 
<a target = '_blank' href='https://geulah.org.il/HaTanach/verse/?verse=206630'/> (7,17)</a> כָּל־הַיָּדַ֖יִם תִּרְפֶּ֑ינָה וְכָל־בִּרְכַּ֖יִם תֵּלַ֥כְנָה מָּֽיִם׃ 
<a target = '_blank' href='https://geulah.org.il/HaTanach/verse/?verse=206640'/> (7,18)</a> וְחָֽגְר֣וּ שַׂקִּ֔ים וְכִסְּתָ֥ה אֹותָ֖ם פַּלָּצ֑וּת וְאֶ֤ל כָּל־פָּנִים֙ בּוּשָׁ֔ה וּבְכָל־רָֽאשֵׁיהֶ֖ם קָרְחָֽה׃ 
<a target = '_blank' href='https://geulah.org.il/HaTanach/verse/?verse=206650'/> (7,19)</a> כַּסְפָּ֞ם בַּֽחוּצֹ֣ות יַשְׁלִ֗יכוּ וּזְהָבָם֮ לְנִדָּ֣ה יִֽהְיֶה֒ כַּסְפָּ֨ם וּזְהָבָ֜ם לֹֽא־יוּכַ֣ל לְהַצִּילָ֗ם בְּיֹום֙ עֶבְרַ֣ת יְהֹוָ֔ה נַפְשָׁם֙ לֹ֣א יְשַׂבֵּ֔עוּ וּמֵֽעֵיהֶ֖ם לֹ֣א יְמַלֵּ֑אוּ כִּֽי־מִכְשֹׁ֥ול עֲוֹנָ֖ם הָיָֽה׃ 
<a target = '_blank' href='https://geulah.org.il/HaTanach/verse/?verse=206660'/> (7,20)</a> וּצְבִ֤י עֶדְיֹו֙ לְגָאֹ֣ון שָׂמָ֔הוּ וְצַלְמֵ֧י תֹֽועֲבֹותָ֛ם שִׁקּֽוּצֵיהֶ֖ם עָ֣שׂוּ בֹ֑ו עַל־כֵּ֛ן נְתַתִּ֥יו לָהֶ֖ם לְנִדָּֽה׃ 
<a target = '_blank' href='https://geulah.org.il/HaTanach/verse/?verse=206670'/> (7,21)</a> וּנְתַתִּ֤יו בְּיַֽד־הַזָּרִים֙ לָבַ֔ז וּלְרִשְׁעֵ֥י הָאָ֖רֶץ לְשָׁלָ֑ל וְחִלְּלֽוּהֻ֯׃ 
<a target = '_blank' href='https://geulah.org.il/HaTanach/verse/?verse=206680'/> (7,22)</a> וַֽהֲסִבֹּתִ֤י פָנַי֙ מֵהֶ֔ם וְחִלְּל֖וּ אֶת־צְפוּנִ֑י וּבָֽאוּ־בָ֥הּ פָּֽרִיצִ֖ים וְחִלְּלֽוּהָ׃ 
<a target = '_blank' href='https://geulah.org.il/HaTanach/verse/?verse=206690'/> (7,23)</a> עֲשֵׂ֖ה הָֽרַתֹּ֑וק כִּ֣י הָאָ֗רֶץ מָֽלְאָה֨ מִשְׁפַּ֣ט דָּמִ֔ים וְהָעִ֖יר מָֽלְאָ֥ה חָמָֽס׃ 
<a target = '_blank' href='https://geulah.org.il/HaTanach/verse/?verse=206700'/> (7,24)</a> וְהֵֽבֵאתִי֨ רָעֵ֣י גֹויִ֔ם וְיָֽרְשׁ֖וּ אֶת־בָּֽתֵּיהֶ֑ם וְהִשְׁבַּתִּי֨ גְּאֹ֣ון עַזִּ֔ים וְנִֽחֲל֖וּ מְקַדְשֵׁיהֶֽם׃ 
<a target = '_blank' href='https://geulah.org.il/HaTanach/verse/?verse=206710'/> (7,25)</a> קְפָ֖דָה־֯בָּ֑א וּבִקְשׁ֥וּ שָׁלֹ֖ום וָאָֽיִן׃ 
<a target = '_blank' href='https://geulah.org.il/HaTanach/verse/?verse=206720'/> (7,26)</a> הֹוָ֤ה עַל־הֹוָה֙ תָּבֹ֔וא וּשְׁמֻעָ֥ה אֶל־שְׁמוּעָ֖ה תִּֽהְיֶ֑ה וּבִקְשׁ֤וּ חָזֹון֙ מִנָּבִ֔יא וְתֹורָה֙ תֹּאבַ֣ד מִכֹּהֵ֔ן וְעֵצָ֖ה מִזְּקֵנִֽים׃ 
<a target = '_blank' href='https://geulah.org.il/HaTanach/verse/?verse=206730'/> (7,27)</a> הַמֶּ֣לֶךְ יִתְאַבָּ֗ל וְנָשִׂיא֨ יִלְבַּ֣שׁ שְׁמָמָ֔ה וִידֵ֥י עַם־הָאָ֖רֶץ תִּבָּהַ֑לְנָה מִדַּרְכָּ֞ם אֶֽעֱשֶׂ֤ה אֹותָם֨ וּבְמִשְׁפְּטֵיהֶ֣ם אֶשְׁפְּטֵ֔ם וְיָֽדְע֖וּ כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=206740'/> (8,1)</a> וַיְהִ֣י ׀ בַּשָּׁנָ֣ה הַשִּׁשִּׁ֗ית בַּשִּׁשִּׁי֙ בַּֽחֲמִשָּׁ֣ה לַחֹ֔דֶשׁ אֲנִי֨ יֹושֵׁ֣ב בְּבֵיתִ֔י וְזִקְנֵ֥י יְהוּדָ֖ה יֹֽושְׁבִ֣ים לְפָנָ֑י וַתִּפֹּ֤ל עָלַי֙ שָׁ֔ם יַ֖ד אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=206750'/> (8,2)</a> וָֽאֶרְאֶ֗ה וְהִנֵּ֤ה דְמוּת֨ כְּמַרְאֵה־אֵ֔שׁ מִמַּרְאֵ֥ה מָתְנָ֛יו וּלְמַ֖טָּה אֵ֑שׁ וּמִמָּתְנָ֣יו וּלְמַ֔עְלָה כְּמַרְאֵה־זֹ֖הַר כְּעֵ֥ין הַֽחַשְׁמַֽ֯לָה׃ 
<a target = '_blank' href='https://geulah.org.il/HaTanach/verse/?verse=206760'/> (8,3)</a> וַיִּשְׁלַח֙ תַּבְנִ֣ית יָ֔ד וַיִּקָּחֵ֖נִי בְּצִיצִ֣ת רֹאשִׁ֑י וַתִּשָּׂ֣א אֹתִ֣י ר֣וּחַ ׀ בֵּֽין־הָאָ֣רֶץ וּבֵֽין־הַשָּׁמַ֡יִם וַתָּבֵא֩ אֹתִ֨י יְרֽוּשָׁלְַ֜מָה בְּמַרְאֹ֣ות אֱלֹהִ֗ים אֶל־פֶּ֜תַח שַׁ֤עַר הַפְּנִימִית֙ הַפֹּונֶ֣ה צָפֹ֔ונָה אֲשֶׁר־שָׁ֣ם מֹושַׁ֔ב סֵ֖מֶל הַקִּנְאָ֥ה הַמַּקְנֶֽה׃ 
<a target = '_blank' href='https://geulah.org.il/HaTanach/verse/?verse=206770'/> (8,4)</a> וְהִ֨נֵּה־שָׁ֔ם כְּבֹ֖וד אֱלֹהֵ֣י יִשְׂרָאֵ֑ל כַּמַּרְאֶ֕ה אֲשֶׁ֥ר רָאִ֖יתִי בַּבִּקְעָֽה׃ 
<a target = '_blank' href='https://geulah.org.il/HaTanach/verse/?verse=206780'/> (8,5)</a> וַיֹּ֣אמֶר אֵלַ֔י בֶּן־אָדָ֕ם שָׂא־נָ֥א עֵינֶ֖יךָ דֶּ֣רֶךְ צָפֹ֑ונָה וָֽאֶשָּׂ֤א עֵינַי֨ דֶּ֣רֶךְ צָפֹ֔ונָה וְהִנֵּ֤ה מִצָּפֹון֙ לְשַׁ֣עַר הַמִּזְבֵּ֔חַ סֵ֧מֶל הַקִּנְאָ֛ה הַזֶּ֖ה בַּבִּאָֽה׃ 
<a target = '_blank' href='https://geulah.org.il/HaTanach/verse/?verse=206790'/> (8,6)</a> וַיֹּ֣אמֶר אֵלַ֔י בֶּן־אָדָ֕ם הֲרֹאֶ֥ה אַתָּ֖ה מָ֣הֵ֣֯ם עֹשִׂ֑ים תֹּֽועֵבֹ֨ות גְּדֹלֹ֜ות אֲשֶׁ֥ר בֵּֽית־יִשְׂרָאֵ֣ל ׀ עֹשִׂ֣ים פֹּ֗ה לְרָֽחֳקָה֙ מֵעַ֣ל מִקְדָּשִׁ֔י וְעֹוד֙ תָּשׁ֣וּב תִּרְאֶ֔ה תֹּֽועֵבֹ֖ות גְּדֹלֹֽות׃ 
<a target = '_blank' href='https://geulah.org.il/HaTanach/verse/?verse=206800'/> (8,7)</a> וַיָּבֵ֥א אֹתִ֖י אֶל־פֶּ֣תַח הֶֽחָצֵ֑ר וָֽאֶרְאֶ֕ה וְהִנֵּ֥ה חֹֽר־אֶחָ֖ד בַּקִּֽיר׃ 
<a target = '_blank' href='https://geulah.org.il/HaTanach/verse/?verse=206810'/> (8,8)</a> וַיֹּ֣אמֶר אֵלַ֔י בֶּן־אָדָ֖ם חֲתָר־נָ֣א בַקִּ֑יר וָֽאֶחְתֹּ֣ר בַּקִּ֔יר וְהִנֵּ֖ה פֶּ֥תַח אֶחָֽד׃ 
<a target = '_blank' href='https://geulah.org.il/HaTanach/verse/?verse=206820'/> (8,9)</a> וַיֹּ֖אמֶר אֵלָ֑י בֹּ֤א וּרְאֵה֙ אֶת־הַתֹּֽועֵבֹ֣ות הָֽרָעֹ֔ות אֲשֶׁ֛ר הֵ֥ם עֹשִׂ֖ים פֹּֽה׃ 
<a target = '_blank' href='https://geulah.org.il/HaTanach/verse/?verse=206830'/> (8,10)</a> וָֽאָבֹוא֘ וָֽאֶרְאֶה֒ וְהִנֵּ֨ה כָל־תַּבְנִ֜ית רֶ֤מֶשׂ וּבְהֵמָה֙ שֶׁ֔קֶץ וְכָל־גִּלּוּלֵ֖י  בֵּ֣ית יִשְׂרָאֵ֑ל מְחֻקֶּ֥ה עַל־הַקִּ֖יר סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=206840'/> (8,11)</a> וְשִׁבְעִ֣ים אִ֣ישׁ מִזִּקְנֵ֣י בֵֽית־יִ֠שְׂרָאֵל וְיַֽאֲזַנְיָ֨הוּ בֶן־שָׁפָ֜ן עֹמֵ֤ד בְּתֹוכָם֙ עֹֽמְדִ֣ים לִפְנֵיהֶ֔ם וְאִ֥ישׁ מִקְטַרְתֹּ֖ו בְּיָדֹ֑ו וַֽעֲתַ֥ר עֲנַן־הַקְּטֹ֖רֶת עֹלֶֽה׃ 
<a target = '_blank' href='https://geulah.org.il/HaTanach/verse/?verse=206850'/> (8,12)</a> וַיֹּ֣אמֶר אֵלַי֘ הֲרָאִ֣יתָ בֶן־אָדָם֒ אֲשֶׁ֨ר זִקְנֵ֤י בֵֽית־יִשְׂרָאֵל֨ עֹשִׂ֣ים בַּח֔שֶׁךְ אִ֖ישׁ בְּחַדְרֵ֣י מַשְׂכִּיתֹ֑ו כִּ֣י אֹֽמְרִ֗ים אֵ֤ין יְהֹוָה֙ רֹאֶ֣ה אֹתָ֔נוּ עָזַ֥ב יְהֹוָ֖ה אֶת־הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=206860'/> (8,13)</a> וַיֹּ֖אמֶר אֵלָ֑י עֹ֣וד תָּשׁ֥וּב תִּרְאֶ֛ה תֹּֽועֵבֹ֥ות גְּדֹלֹ֖ות אֲשֶׁר־הֵ֥מָּה עֹשִֽׂים׃ 
<a target = '_blank' href='https://geulah.org.il/HaTanach/verse/?verse=206870'/> (8,14)</a> וַיָּבֵ֣א אֹתִ֗י אֶל־פֶּ֨תַח֙ שַׁ֣עַר בֵּֽית־יְהֹוָ֔ה אֲשֶׁ֖ר אֶל־הַצָּפֹ֑ונָה וְהִנֵּה־שָׁם֨ הַנָּשִׁ֣ים יֽשְׁבֹ֔ות מְבַכֹּ֖ות אֶת־הַתַּמּֽוּז׃ 
<a target = '_blank' href='https://geulah.org.il/HaTanach/verse/?verse=206880'/> (8,15)</a> וַיֹּ֥אמֶר אֵלַ֖י הֲרָאִ֣יתָ בֶן־אָדָ֑ם עֹ֣וד תָּשׁ֥וּב תִּרְאֶ֛ה תֹּֽועֵבֹ֥ות גְּדֹלֹ֖ות מֵאֵֽלֶּה׃ 
<a target = '_blank' href='https://geulah.org.il/HaTanach/verse/?verse=206890'/> (8,16)</a> וַיָּבֵ֣א אֹתִ֗י אֶל־חֲצַ֣ר בֵּֽית־יְהֹוָה֘ הַפְּנִימִית֒ וְהִנֵּה־פֶ֜תַח הֵיכַ֣ל יְהֹוָ֗ה בֵּ֤ין הָֽאוּלָם֨ וּבֵ֣ין הַמִּזְבֵּ֔חַ כְּעֶשְׂרִ֥ים וַֽחֲמִשָּׁ֖ה אִ֑ישׁ אֲחֹ֨רֵיהֶ֜ם אֶל־הֵיכַ֤ל יְהֹוָה֨ וּפְנֵיהֶ֣ם קֵ֔דְמָה וְהֵ֛מָּה מִשְׁתַּֽחֲוִיתֶ֥ם קֵ֖דְמָה לַשָּֽׁמֶשׁ׃ 
<a target = '_blank' href='https://geulah.org.il/HaTanach/verse/?verse=206900'/> (8,17)</a> וַיֹּ֣אמֶר אֵלַי֘ הֲרָאִ֣יתָ בֶן־אָדָם֒ הֲנָקֵל֨ לְבֵ֣ית יְהוּדָ֔ה מֵֽעֲשֹׂ֕ות אֶת־הַתֹּֽועֵבֹ֖ות אֲשֶׁ֣ר עָֽשׂוּ־פֹ֑ה כִּֽי־מָלְא֨וּ אֶת־הָאָ֜רֶץ חָמָ֗ס וַיָּשֻׁ֨בוּ֨ לְהַכְעִיסֵ֔נִי וְהִנָּ֛ם שֹֽׁלְחִ֥ים אֶת־הַזְּמֹורָ֖ה אֶל־אַפָּֽם׃ 
<a target = '_blank' href='https://geulah.org.il/HaTanach/verse/?verse=206910'/> (8,18)</a> וְגַם־אֲנִי֨ אֶֽעֱשֶׂ֣ה בְחֵמָ֔ה לֹֽא־תָחֹ֥וס עֵינִ֖י וְלֹ֣א אֶחְמֹ֑ול וְקָֽרְא֤וּ בְאָזְנַי֨ קֹ֣ול גָּדֹ֔ול וְלֹ֥א אֶשְׁמַ֖ע אֹותָֽם׃ פ 
<a target = '_blank' href='https://geulah.org.il/HaTanach/verse/?verse=206920'/> (9,1)</a> וַיִּקְרָ֣א בְאָזְנַ֗י קֹ֤ול גָּדֹול֨ לֵאמֹ֔ר קָֽרְב֖וּ פְּקֻדֹּ֣ות הָעִ֑יר וְאִ֛ישׁ כְּלִ֥י מַשְׁחֵתֹ֖ו בְּיָדֹֽו׃ 
<a target = '_blank' href='https://geulah.org.il/HaTanach/verse/?verse=206930'/> (9,2)</a> וְהִנֵּ֣ה שִׁשָּׁ֣ה אֲנָשִׁ֡ים בָּאִ֣ים ׀ מִדֶּרֶךְ֩ שַׁעַ֨ר הָעֶלְיֹ֜ון אֲשֶׁ֣ר ׀ מָפְנֶ֣ה צָפֹ֗ונָה וְאִ֨ישׁ כְּלִ֤י מַפָּצֹו֙ בְּיָדֹ֔ו וְאִֽישׁ־אֶחָ֤ד בְּתֹוכָם֙ לָב֣וּשׁ בַּדִּ֔ים וְקֶ֥סֶת הַסֹּפֵ֖ר בְּמָתְנָ֑יו וַיָּבֹ֨אוּ֨ וַיַּ֣עַמְד֔וּ אֵ֖צֶל מִזְבַּ֥ח הַנְּחֽשֶׁת׃ 
<a target = '_blank' href='https://geulah.org.il/HaTanach/verse/?verse=206940'/> (9,3)</a> וּכְבֹ֣וד ׀ אֱלֹהֵ֣י יִשְׂרָאֵ֗ל נַֽעֲלָה֙ מֵעַ֤ל הַכְּרוּב֙ אֲשֶׁ֣ר הָיָ֣ה עָלָ֔יו אֶ֖ל מִפְתַּ֣ן הַבָּ֑יִת וַיִּקְרָ֗א אֶל־הָאִישׁ֨ הַלָּבֻ֣שׁ הַבַּדִּ֔ים אֲשֶׁ֛ר קֶ֥סֶת הַסֹּפֵ֖ר בְּמָתְנָֽיו׃    ס 
<a target = '_blank' href='https://geulah.org.il/HaTanach/verse/?verse=206950'/> (9,4)</a> וַיֹּ֤אמֶר יְהֹוָה֨ אֵלָ֔ו֯ עֲבֹר֨ בְּתֹ֣וךְ הָעִ֔יר בְּתֹ֖וךְ יְרֽוּשָׁלִָ֑ם וְהִתְוִ֨יתָ תָּ֜ו עַל־מִצְחֹ֣ות הָֽאֲנָשִׁ֗ים הַנֶּֽאֱנָחִים֙ וְהַנֶּ֣אֱנָקִ֔ים עַ֚ל כָּל־הַתֹּ֣ועֵבֹ֔ות הַנַּֽעֲשֹׂ֖ות בְּתֹוכָֽהּ׃ 
<a target = '_blank' href='https://geulah.org.il/HaTanach/verse/?verse=206960'/> (9,5)</a> וּלְאֵ֨לֶּה֙ אָמַ֣ר בְּאָזְנַ֔י עִבְר֥וּ בָעִ֛יר אַֽחֲרָ֖יו וְהַכּ֑וּ עַ֯ל־תָּחֹ֥ס עֵֽינְי֯כֶ֖ם וְאַל־תַּחְמֹֽלוּ׃ 
<a target = '_blank' href='https://geulah.org.il/HaTanach/verse/?verse=206970'/> (9,6)</a> זָקֵ֡ן בָּח֣וּר וּבְתוּלָה֩ וְטַ֨ף וְנָשִׁ֜ים תַּֽהַרְג֣וּ לְמַשְׁחִ֗ית וְעַל־כָּל־אִ֨ישׁ אֲשֶׁר־עָלָ֤יו הַתָּו֙ אַל־תִּגַּ֔שׁוּ וּמִמִּקְדָּשִׁ֖י תָּחֵ֑לּוּ וַיָּחֵ֨לּוּ֨ בָּֽאֲנָשִׁ֣ים הַזְּקֵנִ֔ים אֲשֶׁ֖ר לִפְנֵ֥י הַבָּֽיִת׃ 
<a target = '_blank' href='https://geulah.org.il/HaTanach/verse/?verse=206980'/> (9,7)</a> וַ֙יֹּאמֶר אֲלֵיהֶ֜ם טַמְּא֣וּ אֶת־הַבַּ֗יִת וּמַלְֿא֧וּ אֶת־הַֽחֲצֵרֹ֛ות חֲלָלִ֖ים צֵ֑אוּ וְיָֽצְא֖וּ וְהִכּ֥וּ בָעִֽיר׃ 
<a target = '_blank' href='https://geulah.org.il/HaTanach/verse/?verse=206990'/> (9,8)</a> וַיְהִי֙ כְּהַכֹּותָ֔ם וְנֵֽא֯שֲׁאַ֖ר אָ֑נִי וָֽאֶפְּלָ֨ה עַל־פָּנַ֜י וָֽאֶזְעַ֗ק וָֽאֹמַר֙ אֲהָהּ֙ אֲדֹנָ֣י יֱהֹוִ֔ה הֲמַשְׁחִ֣ית אַתָּ֗ה אֵ֚ת כָּל־שְׁאֵרִ֣ית יִשְׂרָאֵ֔ל בְּשָׁפְכְּךָ֥ אֶת־חֲמָֽתְךָ֖ עַל־יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=207000'/> (9,9)</a> וַיֹּ֣אמֶר אֵלַ֗י עֲוֹ֨ן בֵּֽית־יִשְׂרָאֵ֤ל וִֽיהוּדָה֙ גָּדֹול֨ בִּמְאֹ֣ד מְאֹ֔ד וַתִּמָּלֵ֤א הָאָ֙רֶץ֙ דָּמִ֔י֯ם וְהָעִ֖יר מָֽלְאָ֣ה מֻטֶּ֑ה כִּ֣י אָֽמְר֗וּ עָזַ֤ב יְהֹוָה֙ אֶת־הָאָ֔רֶץ וְאֵ֥ין יְהֹוָ֖ה רֹאֶֽה׃ 
<a target = '_blank' href='https://geulah.org.il/HaTanach/verse/?verse=207010'/> (9,10)</a> וְגַם֙ אֲנִ֔י לֹֽא־תָחֹ֥וס עֵינִ֖י וְלֹ֣א אֶחְמֹ֑ל דַּרְכָּ֖ם בְּרֹאשָׁ֥ם נָתָֽתִּי׃ 
<a target = '_blank' href='https://geulah.org.il/HaTanach/verse/?verse=207020'/> (9,11)</a> וְהִנֵּ֞ה הָאִ֣ישׁ ׀ לְב֣וּשׁ הַבַּדִּ֗ים אֲשֶׁ֤ר הַקֶּ֨סֶת֨ בְּמָתְנָ֔יו מֵשִׁ֥יב דָּבָ֖ר לֵאמֹ֑ר עָשִׂ֕יתִי כְֹּ֖֯אֲשֶׁ֥ר צִוִּיתָֽנִי׃    פ 
<a target = '_blank' href='https://geulah.org.il/HaTanach/verse/?verse=207030'/> (10,1)</a> וָֽאֶרְאֶ֗ה וְהִנֵּ֤ה אֶל־הָֽרָקִ֨יעַ֙ אֲשֶׁר֙ עַל־רֹ֣אשׁ הַכְּרֻבִ֔ים כְּאֶ֣בֶן סַפִּ֔יר כְּמַרְאֵ֖ה דְּמ֣וּת כִּסֵּ֑א נִרְאָ֖ה עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=207040'/> (10,2)</a> וַיֹּ֜אמֶר אֶל־הָאִ֣ישׁ ׀ לְבֻ֣שׁ הַבַּדִּ֗ים וַיֹּ֡אמֶר בֹּא֩ אֶל־בֵּינֹ֨ות לַגַּלְגַּ֜ל אֶל־תַּ֣חַת לַכְּר֗וּב וּמַלֵּ֨א חָפְנֶ֤יךָ גַֽחֲלֵי־אֵשׁ֨ מִבֵּינֹ֣ות לַכְּרֻבִ֔ים וּזְר֖ק עַל־הָעִ֑יר וַיָּבֹ֖א לְעֵינָֽי׃ 
<a target = '_blank' href='https://geulah.org.il/HaTanach/verse/?verse=207050'/> (10,3)</a> וְהַכְּרֻבִ֗ים עֹֽמְדִ֛ים מִימִ֥ין לַבַּ֖יִת בְּבֹאֹ֣ו הָאִ֑ישׁ וְהֶֽעָנָ֣ן מָלֵ֔א אֶת־הֶחָצֵ֖ר הַפְּנִימִֽית׃ 
<a target = '_blank' href='https://geulah.org.il/HaTanach/verse/?verse=207060'/> (10,4)</a> וַיָּ֤רָם כְּבֹֽוד־יְהֹוָה֙ מֵעַ֣ל הַכְּר֔וּב עַ֖ל מִפְתַּ֣ן הַבָּ֑יִת וַיִּמָּלֵ֤א הַבַּ֨יִת֙ אֶת־הֶ֣עָנָ֔ן וְהֶֽחָצֵר֙ מָֽלְאָ֔ה אֶת־נֹ֖גַהּ כְּבֹ֥וד יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207070'/> (10,5)</a> וְקֹול֨ כַּנְפֵ֣י הַכְּרוּבִ֔ים נִשְׁמַ֕ע עַ֖ד הֶֽחָצֵ֣ר הַחִֽיצֹנָ֑ה כְּקֹ֥ול אֵֽל־שַׁדַּ֖י בְּדַבְּרֹֽו׃ 
<a target = '_blank' href='https://geulah.org.il/HaTanach/verse/?verse=207080'/> (10,6)</a> וַיְהִ֗י בְּצַוֹּתֹ֨ו אֶת־הָאִ֤ישׁ לְבֻֽשׁ־הַבַּדִּים֨ לֵאמֹ֔ר קַ֥ח אֵשׁ֨ מִבֵּינֹ֣ות לַגַּלְגַּ֔ל מִבֵּינֹ֖ות לַכְּרוּבִ֑ים וַיָּבֹא֨ וַיַּֽעֲמֹ֔ד אֵ֖צֶל הָֽאֹופָֽן׃ 
<a target = '_blank' href='https://geulah.org.il/HaTanach/verse/?verse=207090'/> (10,7)</a> וַיִּשְׁלַח֩ הַכְּר֨וּב אֶת־יָדֹ֜ו מִבֵּינֹ֣ות לַכְּרוּבִ֗ים אֶל־הָאֵשׁ֨ אֲשֶׁר֨ בֵּינֹ֣ות הַכְּרֻבִ֔ים וַיִּשָּׂא֨ וַיִּתֵּ֔ן אֶל־חָפְנֵ֖י לְבֻ֣שׁ הַבַּדִּ֑ים וַיִּקַּ֖ח וַיֵּצֵֽא׃ 
<a target = '_blank' href='https://geulah.org.il/HaTanach/verse/?verse=207100'/> (10,8)</a> וַיֵּרָ֖א לַכְּרֻבִ֑ים תַּבְנִית֨ יַד־אָדָ֔ם תַּ֖חַת כַּנְפֵיהֶֽם׃ 
<a target = '_blank' href='https://geulah.org.il/HaTanach/verse/?verse=207110'/> (10,9)</a> וָֽאֶרְאֶ֗ה וְהִנֵּ֨ה אַרְבָּעָ֣ה אֹֽופַנִּים֮ אֵ֣צֶל הַכְּרוּבִים֒ אֹופַ֣ן אֶחָ֗ד אֵ֚צֶל הַכְּר֣וּב אֶחָ֔ד וְאֹופַ֣ן אֶחָ֔ד אֵ֖צֶל הַכְּר֣וּב אֶחָ֑ד וּמַרְאֵה֨ הָאֹ֣ופַנִּ֔ים כְּעֵ֖ין אֶ֥בֶן תַּרְשִֽׁישׁ׃ 
<a target = '_blank' href='https://geulah.org.il/HaTanach/verse/?verse=207120'/> (10,10)</a> וּמַ֨רְאֵיהֶ֔ם דְּמ֥וּת אֶחָ֖ד לְאַרְבַּעְתָּ֑ם כַּֽאֲשֶׁ֛ר יִֽהְיֶ֥ה הָֽאֹופַ֖ן בְּתֹ֥וךְ הָֽאֹופָֽן׃ 
<a target = '_blank' href='https://geulah.org.il/HaTanach/verse/?verse=207130'/> (10,11)</a> בְּלֶכְתָּ֗ם אֶל־אַרְבַּ֤עַת רִבְעֵיהֶם֨ יֵלֵ֔כוּ לֹ֥א יִסַּ֖בּוּ בְּלֶכְתָּ֑ם כִּ֣י הַמָּקֹ֞ום אֲשֶׁר־יִפְנֶ֤ה הָרֹאשׁ֨ אַֽחֲרָ֣יו יֵלֵ֔כוּ לֹ֥א יִסַּ֖בּוּ בְּלֶכְתָּֽם׃ 
<a target = '_blank' href='https://geulah.org.il/HaTanach/verse/?verse=207140'/> (10,12)</a> וְכָל־בְּשָׂרָם֙ וְגַבֵּהֶ֔ם וִֽידֵיהֶ֖ם וְכַנְפֵיהֶ֑ם וְהָאֹֽופַנִּ֗ים מְלֵאִ֤ים עֵינַ֙יִם֨ סָבִ֔יב לְאַרְבַּעְתָּ֖ם אֹֽופַנֵּיהֶֽם׃ 
<a target = '_blank' href='https://geulah.org.il/HaTanach/verse/?verse=207150'/> (10,13)</a> לָאֹ֖ופַ֯נִּ֑ים לָהֶ֛ם קֹורָ֥א הַגַּלְגַּ֖ל בְּאָזְנָֽי׃ 
<a target = '_blank' href='https://geulah.org.il/HaTanach/verse/?verse=207160'/> (10,14)</a> וְאַרְבָּעָ֥ה פָנִ֖ים לְאֶחָ֑ד פְּנֵ֨י הָֽאֶחָ֜ד פְּנֵ֣י הַכְּר֗וּב וּפְנֵ֤י הַשֵּׁנִי֙ פְּנֵ֣י אָדָ֔ם וְהַשְּׁלִישִׁי֙ פְּנֵ֣י אַרְיֵ֔ה וְהָֽרְבִיעִ֖י פְּנֵי־נָֽשֶׁר׃ 
<a target = '_blank' href='https://geulah.org.il/HaTanach/verse/?verse=207170'/> (10,15)</a> וַיֵּרֹ֖מּוּ הַכְּרוּבִ֑ים הִ֣יא הַֽחַיָּ֔ה אֲשֶׁ֥ר רָאִ֖יתִי בִּנְהַר־כְּבָֽר׃ 
<a target = '_blank' href='https://geulah.org.il/HaTanach/verse/?verse=207180'/> (10,16)</a> וּבְלֶ֨כֶת֙ הַכְּרוּבִ֔ים יֵֽלְכ֥וּ הָאֹֽופַנִּ֖ים אֶצְלָ֑ם וּבִשְׂאֵ֨ת הַכְּרוּבִ֜ים אֶת־כַּנְפֵיהֶ֗ם לָרוּם֙ מֵעַ֣ל הָאָ֔רֶץ לֹֽא־יִסַּ֧בּוּ הָאֹֽופַנִּ֛ים גַּם־הֵ֖ם מֵֽאֶצְלָֽם׃ 
<a target = '_blank' href='https://geulah.org.il/HaTanach/verse/?verse=207190'/> (10,17)</a> בְּעָמְדָ֣ם יַֽעֲמֹ֔דוּ וּבְרֹומָ֖ם יֵרֹ֣ומּוּ אֹותָ֑ם כִּ֛י ר֥וּחַ הַֽחַיָּ֖ה בָּהֶֽם׃ 
<a target = '_blank' href='https://geulah.org.il/HaTanach/verse/?verse=207200'/> (10,18)</a> וַיֵּצֵא֨ כְּבֹ֣וד יְהֹוָ֔ה מֵעַ֖ל מִפְתַּ֣ן הַבָּ֑יִת וַיַּֽעֲמֹ֖ד עַל־הַכְּרוּבִֽים׃ 
<a target = '_blank' href='https://geulah.org.il/HaTanach/verse/?verse=207210'/> (10,19)</a> וַיִּשְׂא֣וּ הַכְּרוּבִ֣ים אֶת־כַּ֠נְפֵיהֶם וַיֵּרֹ֨ומּוּ מִן־הָאָ֤רֶץ לְעֵינַי֙ בְּצֵאתָ֔ם וְהָאֹֽופַנִּ֖ים לְעֻמָּתָ֑ם וַיַּֽעֲמֹ֗ד פֶּ֣תַח שַׁ֤עַר בֵּֽית־יְהֹוָה֙ הַקַּדְמֹונִ֔י וּכְבֹ֨וד אֱלֹהֵ֧י יִשְׂרָאֵ֛ל עֲלֵיהֶ֖ם מִלְמָֽעְלָה׃ 
<a target = '_blank' href='https://geulah.org.il/HaTanach/verse/?verse=207220'/> (10,20)</a> הִ֣יא הַֽחַיָּ֗ה אֲשֶׁ֥ר רָאִ֛יתִי תַּ֥חַת אֱלֹהֵֽי־יִשְׂרָאֵ֖ל בִּנְהַ֣ר כְּבָ֑ר וָֽאֵדַ֕ע כִּ֥י כְרוּבִ֖ים הֵֽמָּה׃ 
<a target = '_blank' href='https://geulah.org.il/HaTanach/verse/?verse=207230'/> (10,21)</a> אַרְבָּעָ֨ה אַרְבָּעָ֤ה פָנִים֙ לְאֶחָ֔ד וְאַרְבַּ֥ע כְּנָפַ֖יִם לְאֶחָ֑ד וּדְמוּת֙ יְדֵ֣י אָדָ֔ם תַּ֖חַת כַּנְפֵיהֶֽם׃ 
<a target = '_blank' href='https://geulah.org.il/HaTanach/verse/?verse=207240'/> (10,22)</a> וּדְמ֣וּת פְּנֵיהֶ֔ם הֵ֣מָּה הַפָּנִ֗ים אֲשֶׁ֤ר רָאִ֨יתִי֨ עַל־נְהַ֣ר כְּבָ֔ר מַרְאֵיהֶ֖ם וְאֹותָ֑ם אִ֛ישׁ אֶל־עֵ֥בֶר פָּנָ֖יו יֵלֵֽכוּ׃ פ 
<a target = '_blank' href='https://geulah.org.il/HaTanach/verse/?verse=207250'/> (11,1)</a> וַתִּשָּׂ֨א אֹתִ֜י ר֗וּחַ וַתָּבֵ֣א אֹ֠תִי אֶל־שַׁ֨עַר בֵּֽית־יְהֹוָ֤ה הַקַּדְמֹונִי֨ הַפֹּונֶ֣ה קָדִ֔ימָה וְהִנֵּה֨ בְּפֶ֣תַח הַשַּׁ֔עַר עֶשְׂרִ֥ים וַֽחֲמִשָּׁ֖ה אִ֑ישׁ וָֽאֶרְאֶ֨ה בְתֹוכָ֜ם אֶת־יַֽאֲזַנְיָ֧ה בֶן־עַזֻּ֛ר וְאֶת־פְּלַטְיָ֥הוּ בֶן־בְּנָיָ֖הוּ שָׂרֵ֖י הָעָֽם׃  ס 
<a target = '_blank' href='https://geulah.org.il/HaTanach/verse/?verse=207260'/> (11,2)</a> וַיֹּ֖אמֶר אֵלָ֑י בֶּן־אָדָ֕ם אֵ֣לֶּה הָֽאֲנָשִׁ֞ים הַחֽשְׁבִ֥ים אָ֛וֶן וְהַיֹּֽעֲצִ֥ים עֲצַת־רָ֖ע בָּעִ֥יר הַזֹּֽאת׃ 
<a target = '_blank' href='https://geulah.org.il/HaTanach/verse/?verse=207270'/> (11,3)</a> הָאֹ֣מְרִ֔ים לֹ֥א בְקָרֹ֖וב בְּנֹ֣ות בָּתִּ֑ים הִ֣יא הַסִּ֔יר וַֽאֲנַ֖חְנוּ הַבָּשָֽׂר׃ 
<a target = '_blank' href='https://geulah.org.il/HaTanach/verse/?verse=207280'/> (11,4)</a> לָכֵ֖ן הִנָּבֵ֣א עֲלֵיהֶ֑ם הִנָּבֵ֖א בֶּן־אָדָֽם׃ 
<a target = '_blank' href='https://geulah.org.il/HaTanach/verse/?verse=207290'/> (11,5)</a> וַתִּפֹּ֣ל עָלַי֘ ר֣וּחַ יְהֹוָה֒ וַיֹּ֣אמֶר אֵלַ֗י אֱמֹר֙ כֹּֽה־אָמַ֣ר יְהֹוָ֔ה כֵּ֥ן אֲמַרְתֶּ֖ם בֵּ֣ית יִשְׂרָאֵ֑ל וּמַֽעֲלֹ֥ות רֽוּחֲכֶ֖ם אֲנִ֥י יְדַעְתִּֽיהָ׃ 
<a target = '_blank' href='https://geulah.org.il/HaTanach/verse/?verse=207300'/> (11,6)</a> הִרְבֵּיתֶ֥ם חַֽלְלֵיכֶ֖ם בָּעִ֣יר הַזֹּ֑את וּמִלֵּאתֶ֥֯ם חֽוּצֹותֶ֖יהָ חָלָֽל׃ 
<a target = '_blank' href='https://geulah.org.il/HaTanach/verse/?verse=207310'/> (11,7)</a> לָכֵ֗ן כֹּֽה־אָמַר֘ אֲדֹנָ֣י יֱהֹוִה֒ חַֽלְלֵיכֶם֨ אֲשֶׁ֣ר שַׂמְתֶּ֣ם בְּתֹוכָ֔הּ הֵ֥מָּה הַבָּשָׂ֖ר וְהִ֣יא הַסִּ֑יר וְאֶתְכֶ֖ם הֹ֯וצִ֥יא מִתֹּוכָֽהּ׃ 
<a target = '_blank' href='https://geulah.org.il/HaTanach/verse/?verse=207320'/> (11,8)</a> חֶ֖רֶב יְרֵאתֶ֑ם וְחֶ֨רֶב֨ אָבִ֣יא עֲלֵיכֶ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=207330'/> (11,9)</a> וְהֹֽוצֵאתִ֤י אֶתְכֶם֙ מִתֹּוכָ֔הּ וְנָֽתַתִּ֥י אֶתְכֶ֖ם בְּיַד־זָרִ֑ים וְעָשִׂ֥יתִי בָכֶ֖ם שְׁפָטִֽים׃ 
<a target = '_blank' href='https://geulah.org.il/HaTanach/verse/?verse=207340'/> (11,10)</a> בַּחֶ֣רֶב תִּפֹּ֔לוּ עַל־גְּב֥וּל יִשְׂרָאֵ֖ל אֶשְׁפֹּ֣וט אֶתְכֶ֑ם וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207350'/> (11,11)</a> הִ֗יא לֹא־תִֽהְיֶ֤ה לָכֶם֙ לְסִ֔יר וְאַתֶּ֛ם תִּֽהְי֥וּ בְתֹוכָ֖הּ לְבָשָׂ֑ר אֶל־גְּב֥וּל יִשְׂרָאֵ֖ל אֶשְׁפֹּ֥ט אֶתְכֶֽם׃ 
<a target = '_blank' href='https://geulah.org.il/HaTanach/verse/?verse=207360'/> (11,12)</a> וִֽידַעְתֶּם֙ כִּֽי־אֲנִ֣י יְהֹוָ֔ה אֲשֶׁ֤ר בְּחֻקַּי֙ לֹ֣א הֲלַכְתֶּ֔ם וּמִשְׁפָּטַ֖י לֹ֣א עֲשִׂיתֶ֑ם וּכְמִשְׁפְּטֵ֧י הַגֹּויִ֛ם אֲשֶׁ֥ר סְבִיבֹֽותֵיכֶ֖ם עֲשִׂיתֶֽם׃ 
<a target = '_blank' href='https://geulah.org.il/HaTanach/verse/?verse=207370'/> (11,13)</a> וַֽיְהִי֙ כְּהִנָּ֣בְאִ֔י וּפְלַטְיָ֥הוּ בֶן־בְּנָיָ֖ה מֵ֑ת וָֽאֶפֹּ֨ל עַל־פָּנַ֜י וָֽאֶזְעַ֣ק ׀ קֹ֣ול גָּדֹ֗ול וָֽאֹמַר֨ אֲהָהּ֨ אֲדֹנָ֣י יֱהֹוִ֔ה כָּלָה֙ אַתָּ֣ה עֹשֶׂ֔ה אֵ֖ת שְׁאֵרִ֥ית יִשְׂרָאֵֽל׃  ס 
<a target = '_blank' href='https://geulah.org.il/HaTanach/verse/?verse=207380'/> (11,14)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207390'/> (11,15)</a> בֶּן־אָדָ֗ם אַחֶ֤יךָ אַחֶ֨יךָ֨ אַנְשֵׁ֣י גְאֻלָּתֶ֔ךָ וְכָל־בֵּ֥ית יִשְׂרָאֵ֖ל כֻּלֹּ֑ה אֲשֶׁר֩ אָמְר֨וּ לָהֶ֜ם יֽשְׁבֵ֣י יְרֽוּשָׁלִַ֗ם רַֽחֲקוּ֙ מֵעַ֣ל יְהֹוָ֔ה לָ֥נוּ הִ֛יא נִתְּנָ֥ה הָאָ֖רֶץ לְמֹורָשָֽׁה׃    ס 
<a target = '_blank' href='https://geulah.org.il/HaTanach/verse/?verse=207400'/> (11,16)</a> לָכֵ֣ן אֱמֹ֗ר כֹּ֣ה אָמַר֘ אֲדֹנָ֣י יֱהֹוִה֒ כִּ֤י הִרְחַקְתִּים֨ בַּגֹּויִ֔ם וְכִ֥י הֲפִֽיצֹותִ֖ים בָּֽאֲרָצֹ֑ות וָֽאֱהִ֤י לָהֶם֙ לְמִקְדָּ֣שׁ מְעַ֔ט בָּֽאֲרָצֹ֖ות אֲשֶׁר־בָּ֥אוּ שָֽׁם׃    ס 
<a target = '_blank' href='https://geulah.org.il/HaTanach/verse/?verse=207410'/> (11,17)</a> לָכֵ֣ן אֱמֹ֗ר כֹּֽה־אָמַר֘ אֲדֹנָ֣י יֱהֹוִה֒ וְקִבַּצְתִּ֤י אֶתְכֶם֙ מִן־הָ֣עַמִּ֔ים וְאָֽסַפְתִּ֣י אֶתְכֶ֔ם מִן־הָ֣אֲרָצֹ֔ות אֲשֶׁ֥ר נְפֹֽצֹותֶ֖ם בָּהֶ֑ם וְנָֽתַתִּ֥י לָכֶ֖ם אֶת־אַדְמַ֥ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=207420'/> (11,18)</a> וּבָ֖אוּ֯־שָׁ֑מָּה וְהֵסִ֜ירוּ אֶת־כָּל־שִׁקּוּצֶ֛יהָ וְאֶת־כָּל־תֹּֽועֲבֹתֶ֖יהָ מִמֶּֽנָּה׃ 
<a target = '_blank' href='https://geulah.org.il/HaTanach/verse/?verse=207430'/> (11,19)</a> וְנָֽתַתִּ֤י לָהֶם֙ לֵ֣ב אֶחָ֔ד וְר֥וּחַ חֲדָשָׁ֖ה אֶתֵּ֣ן בְּקִרְבְּכֶ֑ם וַֽהֲסִ֨רֹתִ֜י לֵ֤ב הָאֶ֨בֶן֙ מִבְּשָׂרָ֔ם וְֽנָתַתִּ֥י לָהֶ֖ם לֵ֥ב בָּשָֽׂר׃ 
<a target = '_blank' href='https://geulah.org.il/HaTanach/verse/?verse=207440'/> (11,20)</a> לְמַ֨עַן֙ בְּחֻקֹּתַ֣י יֵלֵ֔כוּ וְאֶת־מִשְׁפָּטַ֥י יִשְׁמְר֖וּ וְעָשׂ֣וּ אֹתָ֑ם וְהָֽיוּ־לִ֣י לְעָ֔ם וַֽאֲנִ֕י אֶֽהְיֶ֥ה לָהֶ֖ם לֵֽאלֹהִֽים׃ 
<a target = '_blank' href='https://geulah.org.il/HaTanach/verse/?verse=207450'/> (11,21)</a> וְאֶל־לֵ֧ב שִׁקּֽוּצֵיהֶ֛ם וְתֹֽועֲבֹֽותֵיהֶ֖ם לִבָּ֣ם הֹלֵ֑ךְ דַּרְכָּם֨ בְּרֹאשָׁ֣ם נָתַ֔תִּי נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=207460'/> (11,22)</a> וַיִּשְׂא֤וּ הַכְּרוּבִים֨ אֶת־כַּנְפֵיהֶ֔ם וְהָאֹֽופַנִּ֖ים לְעֻמָּתָ֑ם וּכְבֹ֨וד אֱלֹהֵ֧י יִשְׂרָאֵ֛ל עֲלֵיהֶ֖ם מִלְמָֽעְלָה׃ 
<a target = '_blank' href='https://geulah.org.il/HaTanach/verse/?verse=207470'/> (11,23)</a> וַיַּ֙עַל֨ כְּבֹ֣וד יְהֹוָ֔ה מֵעַ֖ל תֹּ֣וךְ הָעִ֑יר וַיַּֽעֲמֹד֙ עַל־הָהָ֔ר אֲשֶׁ֖ר מִקֶּ֥דֶם לָעִֽיר׃ 
<a target = '_blank' href='https://geulah.org.il/HaTanach/verse/?verse=207480'/> (11,24)</a> וְר֣וּחַ נְשָׂאַ֗תְנִי וַתְּבִיאֵ֤נִי כַשְׂדִּ֨ימָה֨ אֶל־הַגֹּולָ֔ה בַּמַּרְאֶ֖ה בְּר֣וּחַ אֱלֹהִ֑ים וַיַּ֙עַל֨ מֵֽעָלַ֔י הַמַּרְאֶ֖ה אֲשֶׁ֥ר רָאִֽיתִי׃ 
<a target = '_blank' href='https://geulah.org.il/HaTanach/verse/?verse=207490'/> (11,25)</a> וָֽאֲדַבֵּ֖ר אֶל־הַגֹּולָ֑ה אֵ֛ת כָּל־דִּבְרֵ֥י יְהֹוָ֖ה אֲשֶׁ֥ר הֶרְאָֽנִי׃  פ 
<a target = '_blank' href='https://geulah.org.il/HaTanach/verse/?verse=207500'/> (12,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207510'/> (12,2)</a> בֶּן־אָדָ֕ם בְּתֹ֥וךְ בֵּֽית־הַמֶּ֖רִי אַתָּ֣ה ישֵׁ֑ב אֲשֶׁ֣ר עֵינַיִם֩ לָהֶ֨ם לִרְאֹ֜ות וְלֹ֣א רָא֗וּ אָזְנַ֨יִם לָהֶ֤ם לִשְׁמֹעַ֨ וְלֹ֣א שָׁמֵ֔עוּ כִּ֛י בֵּ֥ית מְרִ֖י הֵֽם׃ ס 
<a target = '_blank' href='https://geulah.org.il/HaTanach/verse/?verse=207520'/> (12,3)</a> וְאַתָּ֣ה בֶן־אָדָ֗ם עֲשֵׂ֤ה לְךָ֨ כְּלֵ֣י גֹולָ֔ה וּגְלֵ֥ה יֹומָ֖ם לְעֵֽינֵיהֶ֑ם וְגָלִ֨יתָ מִמְּקֹֽומְךָ֜ אֶל־מָקֹ֤ום אַחֵר֨ לְעֵ֣ינֵיהֶ֔ם אוּלַ֣י יִרְא֔וּ כִּ֛י בֵּ֥ית מְרִ֖י הֵֽמָּה׃ 
<a target = '_blank' href='https://geulah.org.il/HaTanach/verse/?verse=207530'/> (12,4)</a> וְהֹֽוצֵאתָ֨ כֵלֶ֜יךָ כִּכְלֵ֥י גֹולָ֛ה יֹומָ֖ם לְעֵֽינֵיהֶ֑ם וְאַתָּ֗ה תֵּצֵ֤א בָעֶ֨רֶב֨ לְעֵ֣ינֵיהֶ֔ם כְּמֹֽוצָאֵ֖י גֹּולָֽה׃ 
<a target = '_blank' href='https://geulah.org.il/HaTanach/verse/?verse=207540'/> (12,5)</a> לְעֵֽינֵיהֶ֖ם חֲתָר־לְךָ֣ בַקִּ֑יר וְהֹֽוצֵאתָ֖ בֹּֽו׃ 
<a target = '_blank' href='https://geulah.org.il/HaTanach/verse/?verse=207550'/> (12,6)</a> לְעֵ֨ינֵיהֶ֜ם עַל־כָּתֵ֤ף תִּשָּׂא֙ בָּֽעֲלָטָ֣ה תֹוצִ֔יא פָּנֶ֣יךָ תְכַסֶּ֔ה וְלֹ֥א תִרְאֶ֖ה אֶת־הָאָ֑רֶץ כִּֽי־מֹופֵ֥ת נְתַתִּ֖יךָ לְבֵ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=207560'/> (12,7)</a> וָאַ֣עַשׂ כֵּן֘ כַּֽאֲשֶׁ֣ר צֻוֵּיתִי֒ כֵּלַ֨י הֹוצֵ֜אתִי כִּכְלֵ֤י גֹולָה֨ יֹומָ֔ם וּבָעֶ֛רֶב חָֽתַרְתִּי־לִ֥י בַקִּ֖יר בְּיָ֑ד בָּֽעֲלָטָ֥ה הֹוצֵ֛אתִי עַל־כָּתֵ֥ף נָשָׂ֖אתִי לְעֵֽינֵיהֶֽם׃ ס 
<a target = '_blank' href='https://geulah.org.il/HaTanach/verse/?verse=207570'/> (12,8)</a> וַיְהִ֧י דְבַר־יְהֹוָ֛ה אֵלַ֖י בַּבֹּ֥קֶר לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207580'/> (12,9)</a> בֶּן־אָדָ֕ם הֲלֹ֨א אָֽמְר֥וּ אֵלֶ֛יךָ בֵּ֥ית יִשְׂרָאֵ֖ל בֵּ֣ית הַמֶּ֑רִי מָ֖ה אַתָּ֥ה עֹשֶֽׂה׃ 
<a target = '_blank' href='https://geulah.org.il/HaTanach/verse/?verse=207590'/> (12,10)</a> אֱמֹ֣ר אֲלֵיהֶ֔ם כֹּ֥ה אָמַ֖ר אֲדֹנָ֣י יְהֹוִ֑ה הַנָּשִׂ֞יא הַמַּשָּׂ֤א הַזֶּה֙ בִּיר֣וּשָׁלַ֔ם  וְכָל־בֵּ֥ית יִשְׂרָאֵ֖ל אֲשֶׁר־הֵ֥מָּה בְתֹוכָֽם׃ 
<a target = '_blank' href='https://geulah.org.il/HaTanach/verse/?verse=207600'/> (12,11)</a> אֱמֹ֖ר אֲנִ֣י מֹֽופֶתְכֶ֑ם כַּֽאֲשֶׁ֣ר עָשִׂ֗יתִי כֵּ֚ן יֵֽעָשֶׂ֣ה לָהֶ֔ם בַּגֹּולָ֥ה בַשְּׁבִ֖י יֵלֵֽכוּ׃ 
<a target = '_blank' href='https://geulah.org.il/HaTanach/verse/?verse=207610'/> (12,12)</a> וְהַנָּשִׂ֨יא אֲשֶׁר־בְּתֹוכָ֜ם אֶל־כָּתֵ֤ף יִשָּׂא֨ בָּֽעֲלָטָ֣ה וְיֵצֵ֔א בַּקִּ֥יר יַחְתְּר֖וּ לְהֹ֣וצִיא בֹ֑ו פָּנָ֣יו יְכַסֶּ֔ה יַ֗עַן אֲשֶׁ֨ר לֹֽא־יִרְאֶ֥ה לָ֯עַ֛יִן ה֖וּא אֶת־הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=207620'/> (12,13)</a> וּפָֽרַשְׂתִּ֤י אֶת־רִשְׁתִּי֨ עָלָ֔יו וְנִתְפַּ֖שׂ בִּמְצֽוּדָתִ֑י וְהֵֽבֵאתִ֨י אֹתֹ֤ו בָבֶ֨לָה֨ אֶ֣רֶץ כַּשְׂדִּ֔ים וְאֹותָ֥הּ לֹֽא־יִרְאֶ֖ה וְשָׁ֥ם יָמֽוּת׃ 
<a target = '_blank' href='https://geulah.org.il/HaTanach/verse/?verse=207630'/> (12,14)</a> וְכֹל֩ אֲשֶׁ֨ר סְבִֽיבֹתָ֥יו עֶזְרֹ֛ה֯ וְכָל־אֲגַפָּ֖יו אֱזָרֶ֣ה לְכָל־ר֑וּחַ וְחֶ֖רֶב אָרִ֥יק אַֽחֲרֵיהֶֽם׃ 
<a target = '_blank' href='https://geulah.org.il/HaTanach/verse/?verse=207640'/> (12,15)</a> וְיָֽדְע֖וּ כִּֽי־אֲנִ֣י יְהֹוָ֑ה בַּֽהֲפִיצִ֤י אֹותָם֙ בַּגֹּויִ֔ם וְזֵֽרִיתִ֥י אֹותָ֖ם בָּֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=207650'/> (12,16)</a> וְהֹֽותַרְתִּ֤י מֵהֶם֨ אַנְשֵׁ֣י מִסְפָּ֔ר מֵחֶ֖רֶב מֵֽרָעָ֣ב וּמִדָּ֑בֶר לְמַ֨עַן יְסַפְּר֜וּ אֶת־כָּל־תֹּֽועֲבֹֽותֵיהֶ֗ם בַּגֹּויִם֨ אֲשֶׁר־בָּ֣אוּ שָׁ֔ם וְיָֽדְע֖וּ כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=207660'/> (12,17)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207670'/> (12,18)</a> בֶּן־אָדָ֕ם לַחְמְךָ֖ בְּרַ֣עַשׁ תֹּאכֵ֑ל וּמֵימֶ֕יךָ בְּרָגְזָ֥ה וּבִדְאָגָ֖ה תִּשְׁתֶּֽה׃ 
<a target = '_blank' href='https://geulah.org.il/HaTanach/verse/?verse=207680'/> (12,19)</a> וְאָֽמַרְתָּ֣ אֶל־עַם־הָאָ֡רֶץ כֹּֽה־אָמַר֩ אֲדֹנָ֨י יֱהֹוִ֜ה לְיֹֽושְׁבֵ֤י יְרֽוּשָׁלִַ֨ם֙ אֶל־אַדְמַ֣ת יִשְׂרָאֵ֔ל לַחְמָם֙ בִּדְאָגָ֣ה יֹאכֵ֔לוּ וּמֵֽימֵיהֶ֖ם בְּשִׁמָּמֹ֣ון יִשְׁתּ֑וּ לְמַ֜עַן תֵּשַׁ֤ם אַרְצָהּ֙ מִמְּלֹאָ֔הּ מֵֽחֲמַ֖ס כָּֽל־הַיּֽשְׁבִ֥ים בָּֽהּ׃ 
<a target = '_blank' href='https://geulah.org.il/HaTanach/verse/?verse=207690'/> (12,20)</a> וְהֶֽעָרִ֤ים הַנֹּֽושָׁבֹות֙ תֶּֽחֱרַ֔בְנָה וְהָאָ֖רֶץ שְׁמָמָ֣ה תִֽהְיֶ֑ה וִֽידַעְתֶּ֖ם כִּֽי־אֲנִ֥י יְהֹוָֽה׃  ס 
<a target = '_blank' href='https://geulah.org.il/HaTanach/verse/?verse=207700'/> (12,21)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207710'/> (12,22)</a> בֶּן־אָדָ֗ם מָֽה־הַמָּשָׁ֤ל הַזֶּה֨ לָכֶ֔ם עַל־אַדְמַ֥ת יִשְׂרָאֵ֖ל לֵאמֹ֑ר יַֽאַרְכוּ֙ הַיָּמִ֔ים וְאָבַ֖ד כָּל־חָזֹֽון׃ 
<a target = '_blank' href='https://geulah.org.il/HaTanach/verse/?verse=207720'/> (12,23)</a> לָכֵ֞ן אֱמֹ֣ר אֲלֵיהֶ֗ם כֹּֽה־אָמַר֘ אֲדֹנָ֣י יֱהֹוִה֒ הִשְׁבַּ֨תִּי֙ אֶת־הַמָּשָׁ֣ל הַזֶּ֔ה וְלֹֽא־יִמְשְׁל֥וּ אֹתֹ֛ו  עֹ֖וד בְּיִשְׂרָאֵ֑ל כִּ֚י אִם־דַּבֵּ֣ר אֲלֵיהֶ֔ם קָֽרְבוּ֨ הַיָּמִ֔ים וּדְבַ֖ר כָּל־חָזֹֽון׃ 
<a target = '_blank' href='https://geulah.org.il/HaTanach/verse/?verse=207730'/> (12,24)</a> כִּ֠י לֹ֣א יִֽהְיֶ֥ה עֹ֛וד כָּל־חֲזֹ֥ון שָׁ֖וְא וּמִקְסַ֣ם חָלָ֑ק בְּתֹ֖וךְ בֵּ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=207740'/> (12,25)</a> כִּ֣י ׀ אֲנִ֣י יְהֹוָ֗ה אֲדַבֵּר֙ אֵת֩ אֲשֶׁ֨ר אֲדַבֵּ֤ר דָּבָר֨ וְיֵ֣עָשֶׂ֔ה לֹ֥א תִמָּשֵׁ֖ךְ עֹ֑וד כִּ֣י בִֽימֵיכֶ֞ם בֵּ֣ית הַמֶּ֗רִי אֲדַבֵּ֤ר דָּבָר֨ וַֽעֲשִׂיתִ֔יו נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=207750'/> (12,26)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207760'/> (12,27)</a> בֶּן־אָדָ֗ם הִנֵּ֤ה בֵֽית־יִשְׂרָאֵל֨ אֹֽמְרִ֔ים הֶֽחָזֹ֛ון אֲשֶׁר־ה֥וּא חֹזֶ֖ה לְיָמִ֣ים רַבִּ֑ים וּלְעִתִּ֥ים רְחֹוקֹ֖ות ה֥וּא נִבָּֽא׃ 
<a target = '_blank' href='https://geulah.org.il/HaTanach/verse/?verse=207770'/> (12,28)</a> לָכֵ֞ן אֱמֹ֣ר אֲלֵיהֶ֗ם כֹּ֤ה אָמַר֨ אֲדֹנָ֣י יֱהֹוִ֔ה לֹֽא־תִמָּשֵׁ֥ךְ עֹ֖וד כָּל־דְּבָרָ֑י אֲשֶׁ֨ר אֲדַבֵּ֤ר דָּבָר֙ וְיֵ֣עָשֶׂ֔ה נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=207780'/> (13,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=207790'/> (13,2)</a> בֶּן־אָדָ֕ם הִנָּבֵ֛א אֶל־נְבִיאֵ֥י יִשְׂרָאֵ֖ל הַנִּבָּאִ֑ים וְאָֽמַרְתָּ֨ לִנְבִיאֵ֣י מִלִּבָּ֔ם שִׁמְע֖וּ דְּבַר־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207800'/> (13,3)</a> כֹּ֤ה אָמַר֙ אֲדֹנָ֣י יֱהֹוִ֔ה הֹ֖וי עַל־הַנְּבִיאִ֣ים הַנְּבָלִ֑ים אֲשֶׁ֧ר הֹֽלְכִ֛ים אַחַ֥ר רוּחָ֖ם וּלְבִלְתִּ֥י רָאֽוּ׃ 
<a target = '_blank' href='https://geulah.org.il/HaTanach/verse/?verse=207810'/> (13,4)</a> כְּשֻֽׁעָלִ֖ים בָּֽחֳרָבֹ֑ות נְבִיאֶ֥יךָ יִשְׂרָאֵ֖ל הָיֽוּ׃ 
<a target = '_blank' href='https://geulah.org.il/HaTanach/verse/?verse=207820'/> (13,5)</a> לֹ֤א עֲלִיתֶם֨ בַּפְּרָצֹ֔ות וַתִּגְדְּר֥וּ גָדֵ֖ר עַל־בֵּ֣ית יִשְׂרָאֵ֑ל לַֽעֲמֹ֥ד בַּמִּלְחָמָ֖ה בְּיֹ֥ום יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207830'/> (13,6)</a> חָ֤זוּ שָׁוְא֙ וְקֶ֣סֶם כָּזָ֔ב הָאֹֽמְרִים֙ נְאֻם־יְהֹוָ֔ה וַֽיהֹוָ֖ה לֹ֣א שְׁלָחָ֑ם וְיִֽחֲל֖וּ לְקַיֵּ֥ם דָּבָֽר׃ 
<a target = '_blank' href='https://geulah.org.il/HaTanach/verse/?verse=207840'/> (13,7)</a> הֲלֹ֤וא מַֽחֲזֵה־שָׁוְא֙ חֲזִיתֶ֔ם וּמִקְסַ֥ם כָּזָ֖ב אֲמַרְתֶּ֑ם וְאֹֽמְרִים֙ נְאֻם־יְהֹוָ֔ה וַֽאֲנִ֖י לֹ֥א דִבַּֽרְתִּי׃    פ 
<a target = '_blank' href='https://geulah.org.il/HaTanach/verse/?verse=207850'/> (13,8)</a> לָכֵן֨ כֹּ֤ה אָמַר֨ אֲדֹנָ֣י יֱהֹוִ֔ה יַ֚עַן דַּבֶּרְכֶ֣ם שָׁ֔וְא וַֽחֲזִיתֶ֖ם כָּזָ֑ב לָכֵן֙ הִֽנְנִ֣י אֲלֵיכֶ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=207860'/> (13,9)</a> וְהָֽיְתָ֣ה יָדִ֗י אֶֽל־הַנְּבִיאִ֞ים הַֽחֹזִ֣ים שָׁוְא֘ וְהַקֹּֽסְמִ֣ים כָּזָב֒ בְּסֹ֧וד עַמִּ֣י לֹא־יִֽהְי֗וּ וּבִכְתָ֤֯ב בֵּֽית־יִשְׂרָאֵל֨ לֹ֣א יִכָּתֵ֔בוּ וְאֶל־אַדְמַ֥ת יִשְׂרָאֵ֖ל לֹ֣א יָבֹ֑אוּ וִֽידַעְתֶּ֕ם כִּֽי־אֲנִ֖י אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=207870'/> (13,10)</a> יַ֣עַן וּבְיַ֗עַן הִטְע֤וּ אֶת־עַמִּי֨ לֵאמֹ֔ר שָׁלֹ֖ום וְאֵ֣ין שָׁלֹ֑ום וְהוּא֙ בֹּ֣נֶה חַ֔יִץ וְהִנָּ֛ם טָחִ֥ים אֹתֹ֖ו תָּפֵֽל׃ 
<a target = '_blank' href='https://geulah.org.il/HaTanach/verse/?verse=207880'/> (13,11)</a> אֱמֹ֛ר אֶל־טָחֵ֥י תָפֵ֖ל וְיִפֹּ֑ל הָיָ֣ה ׀ גֶּ֣שֶׁם שֹׁוטֵ֗ף וְאַתֵּ֜נָה אַבְנֵ֤י אֶלְגָּבִישׁ֙ תִּפֹּ֔לְנָה וְר֥וּחַ סְעָרֹ֖ות תְּבַקֵּֽעַ׃ 
<a target = '_blank' href='https://geulah.org.il/HaTanach/verse/?verse=207890'/> (13,12)</a> וְהִנֵּ֖ה נָפַ֣ל הַקִּ֑יר הֲלֹוא֙ יֵֽאָמֵ֣ר אֲלֵיכֶ֔ם אַיֵּ֥ה הַטִּ֖יחַ אֲשֶׁ֥ר טַחְתֶּֽם׃    ס 
<a target = '_blank' href='https://geulah.org.il/HaTanach/verse/?verse=207900'/> (13,13)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה וּבִקַּעְתִּ֥י רֽוּחַ־סְעָרֹ֖ות בַּֽחֲמָתִ֑י וְגֶ֤שֶׁם שֹׁטֵף֨ בְּאַפִּ֣י יִֽהְיֶ֔ה וְאַבְנֵ֥י אֶלְגָּבִ֖ישׁ בְּחֵמָ֥ה לְכָלָֽה׃ 
<a target = '_blank' href='https://geulah.org.il/HaTanach/verse/?verse=207910'/> (13,14)</a> וְהָ֨רַסְתִּ֜י אֶת־הַקִּ֨יר אֲשֶׁר־טַחְתֶּ֥ם תָּפֵ֛ל וְהִגַּעְתִּ֥יהוּ אֶל־הָאָ֖רֶץ וְנִגְלָ֣ה יְסֹדֹ֑ו וְנָֽפְלָה֨ וּכְלִיתֶ֣ם בְּתֹוכָ֔הּ וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207920'/> (13,15)</a> וְכִלֵּיתִ֤י אֶת־חֲמָתִי֙ בַּקִּ֔יר וּבַטָּחִ֥ים אֹתֹ֖ו תָּפֵ֑ל וְאֹמַ֤ר לָכֶם֙ אֵ֣ין הַקִּ֔יר וְאֵ֖ין הַטָּחִ֥ים אֹתֹֽו׃ 
<a target = '_blank' href='https://geulah.org.il/HaTanach/verse/?verse=207930'/> (13,16)</a> נְבִיאֵ֣י יִשְׂרָאֵ֗ל הַֽנִבְּאִים֨  אֶל־יְר֣וּשָׁלִַ֔ם וְהַֽחֹזִ֥ים לָ֖הּ חֲזֹ֣ון שָׁלֹ֑ם וְאֵ֣ין שָׁלֹ֔ם נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=207940'/> (13,17)</a> וְאַתָּ֣ה בֶן־אָדָ֗ם שִׂ֤ים פָּנֶ֙יךָ֙ אֶל־בְּנֹ֣ות עַמְּךָ֔ הַמִּתְנַבְּאֹ֖ות מִלִּבְּהֶ֑ן וְהִנָּבֵ֖א עֲלֵיהֶֽן׃ 
<a target = '_blank' href='https://geulah.org.il/HaTanach/verse/?verse=207950'/> (13,18)</a> וְאָֽמַרְתָּ֞ כֹּֽה־אָמַ֣ר ׀ אֲדֹנָ֣י יֱהֹוִ֗ה הֹוי֩ לִמְתַפְּרֹ֨ות כְּסָתֹ֜ות עַ֣ל ׀ כָּל־אַצִּילֵ֣י יָדַ֗י וְעֹשֹׂ֧ות הַמִּסְפָּחֹ֛ות עַל־רֹ֥אשׁ כָּל־קֹומָ֖ה לְצֹודֵ֣ד נְפָשֹׁ֑ות הַנְּפָשֹׁות֙ תְּצֹודֵ֣דְנָה לְעַמִּ֔י וּנְפָשֹׁ֖ות לָכֶ֥נָה תְחַיֶּֽינָה׃ 
<a target = '_blank' href='https://geulah.org.il/HaTanach/verse/?verse=207960'/> (13,19)</a> וַתְּחַלֶּ֨לְנָה אֹתִ֜י אֶל־עַמִּ֗י בְּשַֽׁעֲלֵ֣י שְׂעֹורִים֮ וּבִפְתֹ֣ותֵי לֶחֶם֒ לְהָמִ֤ית נְפָשֹׁות֙ אֲשֶׁ֣ר לֹֽא־תְמוּתֶ֔נָה וּלְחַיֹּ֥ות נְפָשֹׁ֖ות אֲשֶׁ֣ר לֹא־תִֽחְיֶ֑ינָה בְּכַ֨זֶּבְכֶ֔ם לְעַמִּ֖י שֹֽׁמְעֵ֥י כָזָֽב׃    ס 
<a target = '_blank' href='https://geulah.org.il/HaTanach/verse/?verse=207970'/> (13,20)</a> לָכֵ֞ן כֹּֽה־אָמַ֣ר ׀ אֲדֹנָ֣י יֱהֹוִ֗ה הִֽנְנִ֤י אֶל־כִּסְתֹֽותֵיכֶ֨נָה֙ אֲשֶׁ֣ר אַ֠תֵּנָה מְצֹֽדְדֹ֨ות שָׁ֤ם אֶת־הַנְּפָשֹׁות֙ לְפֹ֣רְחֹ֔ות וְקָֽרַעְתִּ֣י אֹתָ֔ם מֵעַ֖ל זְרֹועֹֽתֵיכֶ֑ם וְשִׁלַּחְתִּי֙ אֶת־הַנְּפָשֹׁ֔ות אֲשֶׁ֥ר אַתֶּ֛ם מְצֹֽדְדֹ֥ות אֶת־נְפָשִׁ֖ים לְפֹֽרְחֹֽות׃ 
<a target = '_blank' href='https://geulah.org.il/HaTanach/verse/?verse=207980'/> (13,21)</a> וְקָֽרַעְתִּ֞י אֶת־מִסְפְּחֹ֣תֵיכֶ֗ם וְהִצַּלְתִּ֤י אֶת־עַמִּי֨ מִיֶּדְכֶ֔ן וְלֹא־יִֽהְי֥וּ עֹ֛וד בְּיֶדְכֶ֖ן לִמְצֻדָ֑ה וִֽידַעְתֶּ֖ן כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=207990'/> (13,22)</a> יַ֣עַן הַכְאֹ֤ות לֵֽב־צַדִּיק֨ שֶׁ֔קֶר וַֽאֲנִ֖י לֹ֣א הִכְאַבְתִּ֑יו וּלְחַזֵּק֙ יְדֵ֣י רָשָׁ֔ע לְבִלְתִּי־שׁ֛וּב מִדַּרְכֹּ֥ו הָרָ֖ע לְהַֽחֲיֹתֹֽו׃ 
<a target = '_blank' href='https://geulah.org.il/HaTanach/verse/?verse=208000'/> (13,23)</a> לָכֵ֗ן שָׁ֚וְא לֹ֣א תֶֽחֱזֶ֔ינָה וְקֶ֖סֶם לֹֽא־תִקְסַ֣מְנָה עֹ֑וד וְהִצַּלְתִּ֤י אֶת־עַמִּי֙ מִיֶּדְכֶ֔ן וִֽידַעְתֶּ֖ן כִּֽי־אֲנִ֥י יְהֹוָֽה׃ פ 
<a target = '_blank' href='https://geulah.org.il/HaTanach/verse/?verse=208010'/> (14,1)</a> וַיָּבֹ֤֯וא אֵלַי֨ אֲנָשִׁ֔ים מִזִּקְנֵ֖י יִשְׂרָאֵ֑ל וַיֵּֽשְׁב֖וּ לְפָנָֽי׃  ס 
<a target = '_blank' href='https://geulah.org.il/HaTanach/verse/?verse=208020'/> (14,2)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=208030'/> (14,3)</a> בֶּן־אָדָ֗ם הָֽאֲנָשִׁ֤ים הָאֵ֨לֶּה֨ הֶֽעֱל֤וּ גִלּֽוּלֵיהֶם֙ עַל־לִבָּ֔ם וּמִכְשֹׁ֣ול עֲוֹנָ֔ם נָֽתְנ֖וּ נֹ֣כַח פְּנֵיהֶ֑ם הַֽאִדָּר֥שׁ אִדָּרֵ֖שׁ לָהֶֽם׃    ס 
<a target = '_blank' href='https://geulah.org.il/HaTanach/verse/?verse=208040'/> (14,4)</a> לָכֵ֣ן דַּבֵּר־אֹ֠ותָם וְאָֽמַרְתָּ֨ אֲלֵיהֶ֜ם כֹּֽה־אָמַ֣ר ׀ אֲדֹנָ֣י יֱהֹוִ֗ה אִ֣ישׁ אִ֣ישׁ מִבֵּ֣ית יִשְׂרָאֵ֡ל אֲשֶׁר֩ יַֽעֲלֶ֨ה אֶת־גִּלּוּלָ֜יו אֶל־לִבֹּ֗ו וּמִכְשֹׁ֤ול עֲוֹנֹו֙ יָשִׂים֙ נֹ֣כַח פָּנָ֔יו וּבָ֖א אֶל־הַנָּבִ֑יא אֲנִ֣י יְהֹוָ֗ה נַֽעֲנֵ֧יתִי לֹ֦ו בָ֖ה֯ בְּרֹ֥ב גִּלּוּלָֽיו׃ 
<a target = '_blank' href='https://geulah.org.il/HaTanach/verse/?verse=208050'/> (14,5)</a> לְמַ֛עַן תְּפֹ֥שׂ אֶת־בֵּֽית־יִשְׂרָאֵ֖ל בְּלִבָּ֑ם אֲשֶׁ֤ר נָזֹ֨רוּ֨ מֵֽעָלַ֔י בְּגִלּֽוּלֵיהֶ֖ם כֻּלָּֽם׃    ס 
<a target = '_blank' href='https://geulah.org.il/HaTanach/verse/?verse=208060'/> (14,6)</a> לָכֵ֞ן אֱמֹ֣ר ׀ אֶל־בֵּ֣ית יִשְׂרָאֵ֗ל כֹּ֤ה אָמַר֨ אֲדֹנָ֣י יֱהֹוִ֔ה שׁ֣וּבוּ וְהָשִׁ֔יבוּ מֵעַ֖ל גִּלּֽוּלֵיכֶ֑ם וּמֵעַ֥ל כָּל־תֹּֽועֲבֹֽתֵיכֶ֖ם הָשִׁ֥יבוּ פְנֵיכֶֽם׃ 
<a target = '_blank' href='https://geulah.org.il/HaTanach/verse/?verse=208070'/> (14,7)</a> כִּי֩ אִ֨ישׁ אִ֜ישׁ מִבֵּ֣ית יִשְׂרָאֵ֗ל וּמֵֽהַגֵּר֘ אֲשֶׁר־יָג֣וּר בְּיִשְׂרָאֵל֒ וְיִנָּזֵ֣ר מֵאַֽחֲרַ֗י וְיַ֤עַל גִּלּוּלָיו֨ אֶל־לִבֹּ֔ו וּמִכְשֹׁ֣ול עֲוֹנֹ֔ו יָשִׂ֖ים נֹ֣כַח פָּנָ֑יו וּבָ֤א אֶל־הַנָּבִיא֨ לִדְרָשׁ־לֹ֣ו בִ֔י אֲנִ֣י יְהֹוָ֔ה נַֽעֲנֶה־לֹּ֖ו בִּֽי׃ 
<a target = '_blank' href='https://geulah.org.il/HaTanach/verse/?verse=208080'/> (14,8)</a> וְנָתַתִּ֨י פָנַ֜י בָּאִ֣ישׁ הַה֗וּא וַֽהֲשִֽׂמֹותִ֨יהוּ֙ לְאֹ֣ות וְלִמְשָׁלִ֔ים וְהִכְרַתִּ֖יו מִתֹּ֣וךְ עַמִּ֑י וִֽידַעְתֶּ֖ם כִּֽי־אֲנִ֥י יְהֹוָֽה ׃    ס 
<a target = '_blank' href='https://geulah.org.il/HaTanach/verse/?verse=208090'/> (14,9)</a> וְהַנָּבִ֤יא כִֽי־יְפֻתֶּה֙ וְדִבֶּ֣ר דָּבָ֔ר אֲנִ֤י יְהֹוָה֨ פִּתֵּ֔יתִי אֵ֖ת הַנָּבִ֣יא הַה֑וּא וְנָטִ֤יתִי אֶת־יָדִי֨ עָלָ֔יו וְהִ֨שְׁמַדְתִּ֔יו מִתֹּ֖וךְ עַמִּ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=208100'/> (14,10)</a> וְנָֽשְׂא֖וּ עֲוֹנָ֑ם כַּֽעֲוֹן֙ הַדֹּרֵ֔שׁ כַּֽעֲוֹ֥ן הַנָּבִ֖יא יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=208110'/> (14,11)</a> לְ֠מַעַן לֹֽא־יִתְע֨וּ עֹ֤וד בֵּֽית־יִשְׂרָאֵל֨ מֵאַֽחֲרַ֔י וְלֹֽא־יִטַּמְּא֥וּ עֹ֖וד בְּכָל־פִּשְׁעֵיהֶ֑ם וְהָֽיוּ־לִ֣י לְעָ֗ם וַֽאֲנִי֙ אֶֽהְיֶ֤ה לָהֶם֙ לֵֽאלֹהִ֔ים נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=208120'/> (14,12)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=208130'/> (14,13)</a> בֶּן־אָדָ֗ם אֶ֚רֶץ כִּ֤י תֶֽחֱטָא־לִי֙ לִמְעָל־מַ֔עַל וְנָטִ֤יתִי יָדִי֨ עָלֶ֔יהָ וְשָׁבַ֥רְתִּי לָ֖הּ מַטֵּה־לָ֑חֶם וְהִשְׁלַחְתִּי־בָ֣הּ רָעָ֔ב וְהִכְרַתִּ֥י מִמֶּ֖נָּה אָדָ֥ם וּבְהֵמָֽה׃ 
<a target = '_blank' href='https://geulah.org.il/HaTanach/verse/?verse=208140'/> (14,14)</a> וְ֠הָיוּ שְׁל֨שֶׁת הָֽאֲנָשִׁ֤ים הָאֵ֨לֶּה֨ בְּתֹוכָ֔הּ נֹ֖חַ דָּֽנִ֯אֵ֣ל וְאִיֹּ֑וב הֵ֤מָּה בְצִדְקָתָם֨ יְנַצְּל֣וּ נַפְשָׁ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=208150'/> (14,15)</a> לֽוּ־חַיָּ֥ה רָעָ֛ה אַֽעֲבִ֥יר בָּאָ֖רֶץ וְשִׁכְּלַ֑֯תָּה וְהָֽיְתָ֤ה שְׁמָמָה֙ מִבְּלִ֣י עֹובֵ֔ר מִפְּנֵ֖י הַֽחַיָּֽה׃ 
<a target = '_blank' href='https://geulah.org.il/HaTanach/verse/?verse=208160'/> (14,16)</a> שְׁל֨שֶׁת הָֽאֲנָשִׁ֣ים הָאֵלֶּה֮ בְּתֹוכָהּ֒ חַי־אָ֗נִי נְאֻם֨ אֲדֹנָ֣י יֱהֹוִ֔ה אִם־בָּנִ֥ים וְאִם־בָּנֹ֖ות יַצִּ֑ילוּ הֵ֤מָּה לְבַדָּם֙ יִנָּצֵ֔לוּ וְהָאָ֖רֶץ תִּֽהְיֶ֥ה שְׁמָמָֽה׃ 
<a target = '_blank' href='https://geulah.org.il/HaTanach/verse/?verse=208170'/> (14,17)</a> אֹ֛ו חֶ֥רֶב אָבִ֖יא עַל־הָאָ֣רֶץ הַהִ֑יא וְאָֽמַרְתִּ֗י חֶ֚רֶב תַּֽעֲבֹ֣ר בָּאָ֔רֶץ וְהִכְרַתִּ֥י מִמֶּ֖נָּה אָדָ֥ם וּבְהֵמָֽה׃ 
<a target = '_blank' href='https://geulah.org.il/HaTanach/verse/?verse=208180'/> (14,18)</a> וּשְׁל֨שֶׁת הָֽאֲנָשִׁ֣ים הָאֵלֶּה֘ בְּתֹוכָהּ֒ חַי־אָ֗נִי נְאֻם֨ אֲדֹנָ֣י יֱהֹוִ֔ה לֹ֥א יַצִּ֖ילוּ בָּנִ֣ים וּבָנֹ֑ות כִּ֛י הֵ֥ם לְבַדָּ֖ם יִנָּצֵֽלוּ׃ 
<a target = '_blank' href='https://geulah.org.il/HaTanach/verse/?verse=208190'/> (14,19)</a> אֹ֛ו דֶּ֥בֶר אֲשַׁלַּ֖ח אֶ֯ל־הָאָ֣רֶץ הַהִ֑יא וְשָֽׁפַכְתִּ֨י חֲמָתִ֤י עָלֶ֨יהָ֙ בְּדָ֔ם לְהַכְרִ֥ית מִמֶּ֖נָּה אָדָ֥ם וּבְהֵמָֽה׃ 
<a target = '_blank' href='https://geulah.org.il/HaTanach/verse/?verse=208200'/> (14,20)</a> וְנֹ֨חַ דָּֽנִ֯אֵ֣ל וְאִיֹּוב֘ בְּתֹוכָהּ֒ חַי־אָ֗נִי נְאֻם֙ אֲדֹנָ֣י יֱהֹוִ֔ה אִם־בֵּ֥ן אִם־בַּ֖ת יַצִּ֑ילוּ הֵ֥מָּה בְצִדְקָתָ֖ם יַצִּ֥ילוּ נַפְשָֽׁם׃  ס 
<a target = '_blank' href='https://geulah.org.il/HaTanach/verse/?verse=208210'/> (14,21)</a> כִּי֩ כֹ֨ה אָמַ֜ר אֲדֹנָ֣י יֱהֹוִ֗ה אַ֣ף כִּֽי־אַרְבַּ֣עַת שְׁפָטַ֣י ׀ הָֽרָעִ֡ים חֶ֠רֶב וְרָעָ֞ב וְחַיָּ֤ה רָעָה֨ וָדֶ֔בֶר שִׁלַּ֖חְתִּי אֶל־יְרֽוּשָׁלִָ֑ם לְהַכְרִ֥ית מִמֶּ֖נָּה אָדָ֥ם וּבְהֵמָֽה׃ 
<a target = '_blank' href='https://geulah.org.il/HaTanach/verse/?verse=208220'/> (14,22)</a> וְהִנֵּ֨ה נֹֽותְרָה־בָּ֜הּ פְּלֵטָ֗ה הַמּֽוּצָאִים֘ בָּנִ֣ים וּבָנֹות֒ הִנָּם֨ יֹֽוצְאִ֣ים אֲלֵיכֶ֔ם וּרְאִיתֶ֥ם אֶת־דַּרְכָּ֖ם וְאֶת־עֲלִֽילֹותָ֑ם וְנִֽחַמְתֶּ֗ם עַל־הָֽרָעָה֙ אֲשֶׁ֤ר הֵבֵ֨אתִי֨ עַ֯ל־יְר֣וּשָׁלִַ֔ם אֵ֛ת כָּל־אֲשֶׁ֥ר הֵבֵ֖אתִי עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=208230'/> (14,23)</a> וְנִֽחֲמ֣וּ אֶתְכֶ֔ם כִּֽי־תִרְא֥וּ אֶת־דַּרְכָּ֖ם וְאֶת־עֲלִֽילֹותָ֑ם וִֽידַעְתֶּ֗ם כִּי֩ לֹ֨א חִנָּ֤ם עָשִׂ֨יתִי֨ אֵת־כָּל־אֲשֶׁר־עָשִׂ֣יתִי בָ֔הּ֯ נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=208240'/> (15,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=208250'/> (15,2)</a> בֶּן־אָדָ֕ם מַה־יִּֽהְיֶ֥ה עֵֽץ־הַגֶּ֖פֶן מִכָּל־עֵ֑ץ הַזְּמֹורָ֕ה אֲשֶׁ֥ר הָיָ֖ה בַּֽעֲצֵ֥י הַיָּֽעַר׃ 
<a target = '_blank' href='https://geulah.org.il/HaTanach/verse/?verse=208260'/> (15,3)</a> הֲיֻקַּ֤ח מִמֶּ֨נּוּ֨ עֵ֔ץ לַֽעֲשֹׂ֖ות לִמְלָאכָ֑ה אִם־יִקְח֤וּ מִמֶּ֨נּוּ֙ יָתֵ֔ד לִתְלֹ֥ות עָלָ֖יו כָּל־כֶּֽלִי׃ 
<a target = '_blank' href='https://geulah.org.il/HaTanach/verse/?verse=208270'/> (15,4)</a> הִנֵּ֥ה לָאֵ֖שׁ נִתַּ֣ן לְאָכְלָ֑ה אֵת֩ שְׁנֵ֨י קְצֹותָ֜יו אָֽכְלָ֤ה הָאֵשׁ֙ וְתֹוכֹ֣ו נָחָ֔ר הֲיִצְלַ֖ח לִמְלָאכָֽה׃ 
<a target = '_blank' href='https://geulah.org.il/HaTanach/verse/?verse=208280'/> (15,5)</a> הִנֵּה֙ בִּֽהְיֹותֹ֣ו תָמִ֔ים לֹ֥א יֵֽעָשֶׂ֖ה לִמְלָאכָ֑ה אַ֣ף כִּי־אֵ֤שׁ אֲכָלַ֨תְהוּ֨ וַיֵּ֯חָ֔ר וְנַֽעֲשָׂ֥ה עֹ֖וד לִמְלָאכָֽה׃    ס 
<a target = '_blank' href='https://geulah.org.il/HaTanach/verse/?verse=208290'/> (15,6)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה כַּֽאֲשֶׁ֤ר עֵֽץ־הַגֶּ֨פֶן֙ בְּעֵ֣ץ הַיַּ֔עַר אֲשֶׁר־נְתַתִּ֥יו לָאֵ֖שׁ לְאָכְלָ֑ה כֵּ֣ן נָתַ֔תִּי אֶת־יֽשְׁבֵ֖י יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=208300'/> (15,7)</a> וְנָֽתַתִּ֤י אֶת־פָּנַי֙ בָּהֶ֔ם מֵֽהָאֵ֣שׁ יָצָ֔א֯וּ וְהָאֵ֖שׁ תֹּֽאכְלֵ֑ם וִֽידַעְתֶּם֙ כִּֽי־אֲנִ֣י יְהֹוָ֔ה בְּשׂוּמִ֥י אֶת־פָּנַ֖י בָּהֶֽם׃ 
<a target = '_blank' href='https://geulah.org.il/HaTanach/verse/?verse=208310'/> (15,8)</a> וְנָֽתַתִּ֥י אֶת־הָאָ֖רֶץ שְׁמָמָ֑ה יַ֚עַן מָ֣עֲלוּ מַ֔עַל נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=208320'/> (16,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=208330'/> (16,2)</a> בֶּן־אָדָ֕ם הֹודַ֥ע אֶת־יְרֽוּשָׁלִַ֖ם אֶת־תֹּֽועֲבֹתֶֽיהָ׃ 
<a target = '_blank' href='https://geulah.org.il/HaTanach/verse/?verse=208340'/> (16,3)</a> וְאָֽמַרְתָּ֞ כֹּֽה־אָמַ֨ר אֲדֹנָ֤י יֱהֹוִה֨ לִיר֣וּשָׁלִַ֔ם מְכֹֽרֹתַ֨יִךְ֨ וּמֹ֣לְדֹתַ֔יִךְ מֵאֶ֖רֶץ הַֽכְּנַֽעֲנִ֑י אָבִ֥יךְ הָֽאֱמֹרִ֖י וְאִמֵּ֥ךְ חִתִּֽית׃ 
<a target = '_blank' href='https://geulah.org.il/HaTanach/verse/?verse=208350'/> (16,4)</a> וּמֹֽולְדֹותַ֗יִךְ בְּיֹ֨ום הוּלֶּ֤֯דֶת אֹתָךְ֨ לֹֽא־כָרַּ֣֯ת שָׁ֯רֵּ֔ךְ וּבְמַ֥יִם לֹֽא־רֻחַ֖צְתְּ לְמִשְׁעִ֑י וְהָמְלֵחַ֙ לֹ֣א הֻמְלַ֔חַתְּ וְהָחְתֵּ֖ל לֹ֥א חֻתָּֽלְתְּ׃ 
<a target = '_blank' href='https://geulah.org.il/HaTanach/verse/?verse=208360'/> (16,5)</a> לֹא־חָ֨סָה עָלַ֜יִךְ עַ֗יִן לַֽעֲשֹׂ֥ות לָ֛ךְ אַחַ֥ת מֵאֵ֖לֶּה לְחֻמְלָ֣ה עָלָ֑יִךְ וַתֻּשְׁלְכִ֞י אֶל־פְּנֵ֤י הַשָּׂדֶה֨ בְּגֹ֣עַל נַפְשֵׁ֔ךְ בְּיֹ֖ום הֻלֶּ֥דֶת אֹתָֽךְ׃ 
<a target = '_blank' href='https://geulah.org.il/HaTanach/verse/?verse=208370'/> (16,6)</a> וָאֶֽעֱבֹ֤ר עָלַ֨יִךְ֙ וָֽאֶרְאֵ֔ךְ מִתְבֹּוסֶ֖סֶת בְּדָמָ֑יִךְ וָאֹ֤מַר לָךְ֨ בְּדָמַ֣יִךְ חֲיִ֔י וָאֹ֥מַר לָ֖ךְ בְּדָמַ֥יִךְ חֲיִֽי׃ 
<a target = '_blank' href='https://geulah.org.il/HaTanach/verse/?verse=208380'/> (16,7)</a> רְבָבָ֗ה כְּצֶ֤מַח הַשָּׂדֶה֨ נְתַתִּ֔יךְ וַתִּרְבִּי֨ וַֽתִּגְדְּלִ֔י וַתָּבֹ֖אִי בַּֽעֲדִ֣י עֲדָיִ֑ים שָׁדַ֤יִם נָכֹ֨נוּ֨ וּשְׂעָרֵ֣ךְ צִמֵּ֔חַ וְאַ֖תְּ עֵרֹ֥ם וְעֶרְיָֽה׃ 
<a target = '_blank' href='https://geulah.org.il/HaTanach/verse/?verse=208390'/> (16,8)</a> וָאֶֽעֱבֹ֨ר עָלַ֜יִךְ וָֽאֶרְאֵ֗ךְ וְהִנֵּ֤ה עִתֵּךְ֙ עֵ֣ת דֹּדִ֔ים וָֽאֶפְרֹ֤שׂ כְּנָפִי֙ עָלַ֔יִךְ וָֽאֲכַסֶּ֖ה עֶרְוָתֵ֑ךְ וָֽאֶשָּׁ֣בַע לָ֠ךְ וָֽאָבֹ֨וא בִבְרִ֜ית אֹתָ֗ךְ נְאֻ֛ם אֲדֹנָ֥י יֱהֹוִ֖ה וַתִּֽהְיִי־לִֽי׃ 
<a target = '_blank' href='https://geulah.org.il/HaTanach/verse/?verse=208400'/> (16,9)</a> וָֽאֶרְחָצֵ֣ךְ בַּמַּ֔יִם וָֽאֶשְׁטֹ֥ף דָּמַ֖יִךְ מֵֽעָלָ֑יִךְ וָֽאֲסֻכֵ֖ךְ בַּשָּֽׁמֶן׃ 
<a target = '_blank' href='https://geulah.org.il/HaTanach/verse/?verse=208410'/> (16,10)</a> וָֽאַלְבִּשֵׁ֣ךְ רִקְמָ֔ה וָֽאֶנְעֲלֵ֖ךְ תָּ֑חַשׁ וָֽאֶחְבְּשֵׁ֣ךְ בַּשֵּׁ֔שׁ וַֽאֲכַסֵּ֖ךְ מֶֽשִׁי׃ 
<a target = '_blank' href='https://geulah.org.il/HaTanach/verse/?verse=208420'/> (16,11)</a> וָֽאֶעְדֵּ֖ךְ עֶ֑דִי וָֽאֶתְּנָ֤ה צְמִידִים֨ עַל־יָדַ֔יִךְ וְרָבִ֖יד עַל־גְּרֹונֵֽךְ׃ 
<a target = '_blank' href='https://geulah.org.il/HaTanach/verse/?verse=208430'/> (16,12)</a> וָֽאֶתֵּ֥ן נֶ֨זֶם֙ עַל־אַפֵּ֔ךְ וַֽעֲגִילִ֖ים עַל־אָזְנָ֑יִךְ וַעֲטֶ֥רֶת תִּפְאֶ֖רֶת בְּרֹאשֵֽׁךְ׃ 
<a target = '_blank' href='https://geulah.org.il/HaTanach/verse/?verse=208440'/> (16,13)</a> וַתַּעְדִּ֞י זָהָ֣ב וָכֶ֗סֶף וּמַלְבּוּשֵׁךְ֨ שֵׁ֤שׁי֯ וָמֶ֨שִׁי֙ וְרִקְמָ֔ה סֹ֧לֶת וּדְבַ֛שׁ וָשֶׁ֖מֶן אָכָ֑לְתְּי֯ וַתִּ֨יפִי֨ בִּמְאֹ֣ד מְאֹ֔ד וַתִּצְלְחִ֖י לִמְלוּכָֽה׃ 
<a target = '_blank' href='https://geulah.org.il/HaTanach/verse/?verse=208450'/> (16,14)</a> וַיֵּ֨צֵא לָ֥ךְ שֵׁ֛ם בַּגֹּויִ֖ם בְּיָפְיֵ֑ךְ כִּ֣י ׀ כָּלִ֣יל ה֗וּא בַּֽהֲדָרִי֙ אֲשֶׁר־שַׂ֣מְתִּי עָלַ֔יִךְ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=208460'/> (16,15)</a> וַתִּבְטְחִ֣י בְיָפְיֵ֔ךְ וַתִּזְנִ֖י עַל־שְׁמֵ֑ךְ וַתִּשְׁפְּכִ֧י אֶת־תַּזְנוּתַ֛יִךְ עַל־כָּל־עֹובֵ֖ר לֹו־יֶֽהִי׃ 
<a target = '_blank' href='https://geulah.org.il/HaTanach/verse/?verse=208470'/> (16,16)</a> וַתִּקְחִ֣י מִבְּגָדַ֗יִךְ וַתַּֽעֲשִׂי־לָךְ֨ בָּמֹ֣ות טְלֻאֹ֔ות וַתִּזְנִ֖י עֲלֵיהֶ֑ם לֹ֥א בָאֹ֖ות וְלֹ֥א יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=208480'/> (16,17)</a> וַתִּקְחִ֞י כְּלֵ֣י תִפְאַרְתֵּ֗ךְ מִזְּהָבִ֤י וּמִכַּסְפִּי֙ אֲשֶׁ֣ר נָתַ֣תִּי לָ֔ךְ וַתַּֽעֲשִׂי־לָ֖ךְ צַלְמֵ֣י זָכָ֑ר וַתִּזְנִי־בָֽם׃ 
<a target = '_blank' href='https://geulah.org.il/HaTanach/verse/?verse=208490'/> (16,18)</a> וַתִּקְחִ֛י אֶת־בִּגְדֵ֥י רִקְמָתֵ֖ךְ וַתְּכַסִּ֑ים וְשַׁמְנִי֙ וּקְטָרְתִּ֔י נָתַ֖תְּי֯ לִפְנֵיהֶֽם׃ 
<a target = '_blank' href='https://geulah.org.il/HaTanach/verse/?verse=208500'/> (16,19)</a> וְלַחְמִי֩ אֲשֶׁר־נָתַ֨תִּי לָ֜ךְ סֹ֣לֶת וָשֶׁ֤מֶן וּדְבַשׁ֨ הֶֽאֱכַלְתִּ֔יךְ וּנְתַתִּ֧יהוּ לִפְנֵיהֶ֛ם לְרֵ֥יחַ נִיחֹ֖חַ וַיֶּ֑הִי נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=208510'/> (16,20)</a> וַתִּקְחִ֞י אֶת־בָּנַ֤יִךְ וְאֶת־בְּנֹותַ֨יִךְ֙ אֲשֶׁ֣ר יָלַ֣דְתְּ לִ֔י וַתִּזְבָּחִ֥ים לָהֶ֖ם לֶֽאֱכֹ֑ול הַֽמְעַ֖ט מִתַּזְנוּתָֽ‏ִךְ֯׃ 
<a target = '_blank' href='https://geulah.org.il/HaTanach/verse/?verse=208520'/> (16,21)</a> וַתִּשְׁחֲטִ֖י אֶת־בָּנָ֑י וַתִּ֨תְּנִ֔ים בְּהַֽעֲבִ֥יר אֹתָ֖ם לָהֶֽם׃ 
<a target = '_blank' href='https://geulah.org.il/HaTanach/verse/?verse=208530'/> (16,22)</a> וְאֵ֤ת כָּל־תֹּֽועֲבֹתַ֙יִךְ֙ וְתַזְנֻתַ֔יִךְ לֹ֥א זָכַ֖רְתְּי֯ אֶת־יְמֵ֣י נְעוּרָ֑יִךְ בִּֽהְיֹותֵךְ֙ עֵירֹ֣ם וְעֶרְיָ֔ה מִתְבֹּוסֶ֥סֶת בְּדָמֵ֖ךְ הָיִֽית׃ 
<a target = '_blank' href='https://geulah.org.il/HaTanach/verse/?verse=208540'/> (16,23)</a> וַיְהִ֕י אַֽחֲרֵ֖י כָּל־רָֽעָתֵ֑ךְ אֹֽוי־אֹ֣וי לָ֔ךְ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=208550'/> (16,24)</a> וַתִּבְנִי־לָ֖ךְ גֶּ֑ב  וַתַּֽעֲשִׂי־לָ֥ךְ רָמָ֖ה בְּכָל־רְחֹֽוב׃ 
<a target = '_blank' href='https://geulah.org.il/HaTanach/verse/?verse=208560'/> (16,25)</a> אֶל־כָּל־רֹ֣אשׁ דֶּ֗רֶךְ בָּנִית֙ רָֽמָתֵ֔ךְ וַתְּתַֽעֲבִי֙ אֶת־יָפְיֵ֔ךְ וַתְּפַשְּׂקִ֥י אֶת־רַגְלַ֖יִךְ לְכָל־עֹובֵ֑ר וַתַּרְבִּ֖י אֶת־תַּזְנוּתָֽ‏ִךְ֯׃ 
<a target = '_blank' href='https://geulah.org.il/HaTanach/verse/?verse=208570'/> (16,26)</a> וַתִּזְנִ֧י אֶל־בְּנֵֽי־מִצְרַ֛יִם שְׁכֵנַ֖יִךְ גִּדְלֵ֣י בָשָׂ֑ר וַתַּרְבִּ֥י אֶת־תַּזְנֻתֵ֖ךְ לְהַכְעִיסֵֽנִי׃ 
<a target = '_blank' href='https://geulah.org.il/HaTanach/verse/?verse=208580'/> (16,27)</a> וְהִנֵּ֨ה נָטִ֤יתִי יָדִי֨ עָלַ֔יִךְ וָֽאֶגְרַ֖ע חֻקֵּ֑ךְ וָֽאֶתְּנֵ֞ךְ בְּנֶ֤פֶשׁ שֽׂנְאֹתַ֨יִךְ֙ בְּנֹ֣ות פְּלִשְׁתִּ֔ים הַנִּכְלָמֹ֖ות מִדַּרְכֵּ֥ךְ זִמָּֽה׃ 
<a target = '_blank' href='https://geulah.org.il/HaTanach/verse/?verse=208590'/> (16,28)</a> וַתִּזְנִי֙ אֶל־בְּנֵ֣י אַשּׁ֔וּר מִבִּלְתִּ֖י שָׂבְעָתֵ֑ךְ וַתִּזְנִ֕ים וְגַ֖ם לֹ֥א שָׂבָֽעַתְּ׃ 
<a target = '_blank' href='https://geulah.org.il/HaTanach/verse/?verse=208600'/> (16,29)</a> וַתַּרְבִּ֧י אֶת־תַּזְנוּתֵ֛ךְ אֶל־אֶ֥רֶץ כְּנַ֖עַן כַּשְׂדִּ֑ימָה וְגַם־בְּזֹ֖את לֹ֥א שָׂבָֽעַתְּ׃ 
<a target = '_blank' href='https://geulah.org.il/HaTanach/verse/?verse=208610'/> (16,30)</a> מָ֤ה אֲמֻלָה֙ לִבָּתֵ֔ךְ נְאֻ֖ם אֲדֹנָ֣י יֱהֹוִ֑ה בַּֽעֲשֹׂותֵךְ֙ אֶת־כָּל־אֵ֔לֶּה מַֽעֲשֵׂ֛ה אִשָּׁ֥ה זֹונָ֖ה שַׁלָּֽטֶת׃ 
<a target = '_blank' href='https://geulah.org.il/HaTanach/verse/?verse=208620'/> (16,31)</a> בִּבְנֹותַ֤יִךְ גַּבֵּךְ֨ בְּרֹ֣אשׁ כָּל־דֶּ֔רֶךְ וְרָֽמָתֵ֥ךְ עָשִׂ֖יתי֯ בְּכָל־רְחֹ֑וב וְלֹֽא־הָיִ֥יתי֯ כַּזֹּונָ֖ה לְקַלֵּ֥ס אֶתְנָֽן׃ 
<a target = '_blank' href='https://geulah.org.il/HaTanach/verse/?verse=208630'/> (16,32)</a> הָֽאִשָּׁ֖ה הַֽמְנָאָ֑פֶת תַּ֣חַת אִישָׁ֔הּ תִּקַּ֖ח אֶת־זָרִֽים׃ 
<a target = '_blank' href='https://geulah.org.il/HaTanach/verse/?verse=208640'/> (16,33)</a> לְכָל־זֹנֹ֖ות יִתְּנוּ־נֵ֑דֶה וְאַ֨תְּ נָתַ֤תְּ אֶת־נְדָנַ֙יִךְ֙ לְכָל־מְאַֽהֲבַ֔יִךְ וַתִּשְׁחֳדִ֣י אֹותָ֗ם לָבֹ֥וא אֵלַ֛יִךְ מִסָּבִ֖יב בְּתַזְנוּתָֽיִךְ׃ 
<a target = '_blank' href='https://geulah.org.il/HaTanach/verse/?verse=208650'/> (16,34)</a> וַֽיְהִי־בָ֨ךְ הֵ֤פֶךְ מִן־הַנָּשִׁים֙ בְּתַזְנוּתַ֔יִךְ וְאַֽחֲרַ֖יִךְ לֹ֣א זוּנָּ֑֯ה וּבְתִתֵּ֣ךְ אֶתְנָ֗ן וְאֶתְנַ֛֯ן לֹ֥א־נִתַּן־לָ֖ךְ וַתְּהִ֥י לְהֶֽפֶךְ׃ 
<a target = '_blank' href='https://geulah.org.il/HaTanach/verse/?verse=208660'/> (16,35)</a> לָכֵ֣ן זֹונָ֔ה שִׁמְעִ֖י דְּבַר־יְהֹוָֽה׃  ס 
<a target = '_blank' href='https://geulah.org.il/HaTanach/verse/?verse=208670'/> (16,36)</a> כֹּֽה־אָמַ֞ר אֲדֹנָ֣י יֱהֹוִ֗ה יַ֣עַן הִשָּׁפֵ֤ךְ נְחֻשְׁתֵּךְ֨ וַתִּגָּלֶ֣ה עֶרְוָתֵ֔ךְ בְּתַזְנוּתַ֖יִךְ עַל־מְאַֽהֲבָ֑יִךְ וְעַל֨ כָּל־גִּלּוּלֵ֣י תֹֽועֲבֹותַ֔יִךְ וְכִדְמֵ֣י בָנַ֔יִךְ אֲשֶׁ֥ר נָתַ֖תְּ לָהֶֽם׃ 
<a target = '_blank' href='https://geulah.org.il/HaTanach/verse/?verse=208680'/> (16,37)</a> לָ֠כֵן הִֽנְנִ֨י מְקַבֵּ֤ץ אֶת־כָּל־מְאַֽהֲבַ֨יִךְ֙ אֲשֶׁ֣ר עָרַ֣בְתְּ עֲלֵיהֶ֔ם וְאֵת֙ כָּל־אֲשֶׁ֣ר אָהַ֔בְתְּ עַ֖ל כָּל־אֲשֶׁ֣ר שָׂנֵ֑את וְקִבַּצְתִּי֩ אֹתָ֨ם עָלַ֜יִךְ מִסָּבִ֗יב וְגִלֵּיתִ֤י עֶרְוָתֵךְ֨ אֲלֵהֶ֔ם וְרָא֖וּ אֶת־כָּל־עֶרְוָתֵֽךְ׃ 
<a target = '_blank' href='https://geulah.org.il/HaTanach/verse/?verse=208690'/> (16,38)</a> וּשְׁפַטְתִּיךְ֨ מִשְׁפְּטֵ֣י נֹֽאֲפֹ֔ות וְשֹֽׁפְכֹ֖ת דָּ֑ם וּנְתַתִּ֕יךְ דַּ֥ם חֵמָ֖ה וְקִנְאָֽה׃ 
<a target = '_blank' href='https://geulah.org.il/HaTanach/verse/?verse=208700'/> (16,39)</a> וְנָֽתַתִּ֨י אֹתָ֜ךְ בְּיָדָ֗ם וְהָֽרְס֤וּ גַבֵּךְ֨ וְנִתְּצ֣וּ רָֽמֹתַ֔יִךְ וְהִפְשִׁ֤יטוּ אֹותָךְ֙ בְּגָדַ֔יִךְ וְלָֽקְח֖וּ כְּלֵ֣י תִפְאַרְתֵּ֑ךְ וְהִנִּיח֖וּךְ עֵירֹ֥ם וְעֶרְיָֽה׃ 
<a target = '_blank' href='https://geulah.org.il/HaTanach/verse/?verse=208710'/> (16,40)</a> וְהֶֽעֱל֤וּ עָלַ֨יִךְ֨ קָהָ֔ל וְרָֽגְמ֥וּ אֹותָ֖ךְ בָּאָ֑בֶן וּבִתְּק֖וּךְ בְּחַרְבֹותָֽם׃ 
<a target = '_blank' href='https://geulah.org.il/HaTanach/verse/?verse=208720'/> (16,41)</a> וְשָֽׂרְפ֤וּ בָתַּ֨יִךְ֨ בָּאֵ֔שׁ וְעָֽשׂוּ־בָ֣ךְ שְׁפָטִ֔ים לְעֵינֵ֖י נָשִׁ֣ים רַבֹּ֑ות וְהִשְׁבַּתִּיךְ֙ מִזֹּונָ֔ה וְגַם־אֶתְנַ֖֯ן לֹ֥א תִתְּנִי־עֹֽוד׃ 
<a target = '_blank' href='https://geulah.org.il/HaTanach/verse/?verse=208730'/> (16,42)</a> וַֽהֲנִֽחֹתִ֤י חֲמָתִי֨ בָּ֔ךְ וְסָ֥רָה קִנְאָתִ֖י מִמֵּ֑ךְ וְשָׁ֣קַטְתִּ֔י וְלֹ֥א אֶכְעַ֖ס עֹֽוד׃ 
<a target = '_blank' href='https://geulah.org.il/HaTanach/verse/?verse=208740'/> (16,43)</a> יַ֗עַן אֲשֶׁ֤ר לֹא־זָכַ֨רְתְּי֯ אֶת־יְמֵ֣י נְעוּרַ֔יִךְ וַתִּרְגְּזִי־לִ֖י בְּכָל־אֵ֑לֶּה וְגַם־אֲנִ֨י הֵ֜א דַּרְכֵּ֣ךְ ׀ בְּרֹ֣אשׁ נָתַ֗תִּי נְאֻם֙ אֲדֹנָ֣י יֱהֹוִ֔ה וְלֹ֤א עָשִׂית֙י֯ אֶת־הַזִּמָּ֔ה עַ֖ל כָּל־תֹּֽועֲבֹתָֽיִךְ׃ 
<a target = '_blank' href='https://geulah.org.il/HaTanach/verse/?verse=208750'/> (16,44)</a> הִנֵּה֙ כָּל־הַמּשֵׁ֔ל עָלַ֥יִךְ יִמְשֹׁ֖ל לֵאמֹ֑ר כְּאִמָּ֖הֿ בִּתָּֽהּ׃ 
<a target = '_blank' href='https://geulah.org.il/HaTanach/verse/?verse=208760'/> (16,45)</a> בַּת־אִמֵּ֣ךְ אַ֔תְּ גֹּעֶ֥לֶת אִישָׁ֖הּ וּבָנֶ֑יהָ וַֽאֲחֹ֨ות אֲחֹותֵ֜ךְ אַ֗תְּ אֲשֶׁ֤ר גָּֽעֲלוּ֙ אַנְשֵׁיהֶ֣ן וּבְנֵיהֶ֔ן אִמְּכֶ֣ן חִתִּ֔ית וַֽאֲבִיכֶ֖ן אֱמֹרִֽי׃ 
<a target = '_blank' href='https://geulah.org.il/HaTanach/verse/?verse=208770'/> (16,46)</a> וַֽאֲחֹותֵ֨ךְ הַגְּדֹולָ֤ה שֹֽׁמְרֹון֙ הִ֣יא וּבְנֹותֶ֔יהָ הַיֹּושֶׁ֖בֶת עַל־שְׂמֹאו֯לֵ֑ךְ וַֽאֲחֹותֵ֞ךְ הַקְּטַנָּ֣ה מִמֵּ֗ךְ הַיֹּושֶׁ֨בֶת֙ מִֽימִינֵ֔ךְ סְדֹ֖ם וּבְנֹותֶֽיהָ׃ 
<a target = '_blank' href='https://geulah.org.il/HaTanach/verse/?verse=208780'/> (16,47)</a> וְלֹ֤א בְדַרְכֵיהֶן֙ הָלַ֔כְתְּ וּבְתֹֽועֲבֹֽותֵיהֶ֖ן עָשִׂ֑יתי֯ כִּמְעַ֣ט קָ֔ט וַתַּשְׁחִ֥תִי מֵהֵ֖ן בְּכָל־דְּרָכָֽיִךְ׃ 
<a target = '_blank' href='https://geulah.org.il/HaTanach/verse/?verse=208790'/> (16,48)</a> חַי־אָ֗נִי נְאֻם֙ אֲדֹנָ֣י יֱהֹוִ֔ה אִם־עָֽשְׂתָה֨ סְדֹ֣ם אֲחֹותֵ֔ךְ הִ֖יא וּבְנֹותֶ֑יהָ כַּֽאֲשֶׁ֣ר עָשִׂ֔ית אַ֖תְּ וּבְנֹותָֽיִךְ׃ 
<a target = '_blank' href='https://geulah.org.il/HaTanach/verse/?verse=208800'/> (16,49)</a> הִנֵּה־זֶ֣ה הָיָ֔ה עֲוֹ֖ן סְדֹ֣ם אֲחֹותֵ֑ךְ גָּאֹ֨ון שִׂבְעַת־לֶ֜חֶם וְשַׁלְוַ֣ת הַשְׁקֵ֗ט הָ֤יָה לָהּ֙ וְלִבְנֹותֶ֔יהָ וְיַד־עָנִ֥י וְאֶבְיֹ֖ון לֹ֥א הֶֽחֱזִֽיקָה׃ 
<a target = '_blank' href='https://geulah.org.il/HaTanach/verse/?verse=208810'/> (16,50)</a> וַתִּגְבְּהֶ֔ינָה וַתַּֽעֲשֶׂ֥ינָה תֹֽועֵבָ֖ה לְפָנָ֑י וָֽאָסִ֥יר אֶתְהֶ֖ן כַּֽאֲשֶׁ֥ר רָאִֽיתִי׃ 
<a target = '_blank' href='https://geulah.org.il/HaTanach/verse/?verse=208820'/> (16,51)</a> וְשֹׁ֣מְרֹ֔ון כַּֽחֲצִ֥י חַטֹּאתַ֖יִךְ לֹ֣א חָטָ֑אָה וַתַּרְבִּ֤י אֶת־תֹּֽועֲבֹותַ֨יִךְ֨ מֵהֵ֔נָּה וַתְּצַדְּקִי֙ אֶת־אֲחֹותִַ֔ךְ֯ בְּכָל־תֹּֽועֲבֹתַ֖יִךְ אֲשֶׁ֥ר עָשִֽׂיתי֯׃ 
<a target = '_blank' href='https://geulah.org.il/HaTanach/verse/?verse=208830'/> (16,52)</a> גַּם־אַ֣תְּ ׀ שְׂאִ֣י כְלִמָּתֵ֗ךְ אֲשֶׁ֤ר פִּלַּ֨לְתְּ֙ לַֽאֲחֹותֵ֔ךְ בְּחַטֹּאתַ֛יִךְ אֲשֶׁר־הִתְעַ֥בְתְּ מֵהֵ֖ן תִּצְדַּ֣קְנָה מִמֵּ֑ךְ וְגַם־אַ֥תְּ בֹּ֨ושִׁי֙ וּשְׂאִ֣י כְלִמָּתֵ֔ךְ בְּצַדֶּקְתֵּ֖ךְ אַחְיֹותֵֽךְ׃ 
<a target = '_blank' href='https://geulah.org.il/HaTanach/verse/?verse=208840'/> (16,53)</a> וְשַׁבְתִּי֨ אֶת־שְׁבִ֣יתְהֶ֔ן אֶת־שְׁב֤יּ֯ת סְדֹם֙ וּבְנֹותֶ֔יהָ וְאֶת־שְׁב֥יּ֯ת שֹֽׁמְרֹ֖ון וּבְנֹותֶ֑יהָ וּשְׁב֥יּ֯ת שְׁבִיתַ֖יִךְ בְּתֹוכָֽהְנָה׃ 
<a target = '_blank' href='https://geulah.org.il/HaTanach/verse/?verse=208850'/> (16,54)</a> לְמַ֨עַן֙ תִּשְׂאִ֣י כְלִמָּתֵ֔ךְ וְנִכְלַ֕מְתְּ מִכֹּ֖ל אֲשֶׁ֣ר עָשִׂ֑ית בְּנַֽחֲמֵ֖ךְ אֹתָֽן׃ 
<a target = '_blank' href='https://geulah.org.il/HaTanach/verse/?verse=208860'/> (16,55)</a> וַֽאֲחֹותַ֗יִךְ סְדֹ֤ם וּבְנֹותֶ֨יהָ֨ תָּשֹׁ֣בְןָ לְקַדְמָתָ֔ן וְשֹֽׁמְרֹון֙ וּבְנֹותֶ֔יהָ תָּשֹׁ֖בְןָ לְקַדְמָתָ֑ן וְאַתְּ֨ וּבְנֹותַ֔יִךְ תְּשֻׁבֶ֖ינָה לְקַדְמַתְכֶֽן׃ 
<a target = '_blank' href='https://geulah.org.il/HaTanach/verse/?verse=208870'/> (16,56)</a> וְלֹ֤וא הָֽיְתָה֨ סְדֹ֣ם אֲחֹותֵ֔ךְ לִשְׁמוּעָ֖ה בְּפִ֑יךְ בְּיֹ֖ום גְּאֹונָֽיִךְ׃ 
<a target = '_blank' href='https://geulah.org.il/HaTanach/verse/?verse=208880'/> (16,57)</a> בְּטֶרֶם֮ תִּגָּלֶ֣ה רָֽעָתֵךְ֒ כְּמֹ֗ו עֵ֚ת חֶרְפַּ֣ת בְּנֹֽות־אֲרָ֔ם וְכָל־סְבִֽיבֹותֶ֖יהָ בְּנֹ֣ות פְּלִשְׁתִּ֑ים הַשָּׁאטֹ֥ות אֹותָ֖ךְ מִסָּבִֽיב׃ 
<a target = '_blank' href='https://geulah.org.il/HaTanach/verse/?verse=208890'/> (16,58)</a> אֶת־זִמָּתֵ֥ךְ וְאֶת־תֹּֽועֲבֹותַ֖יִךְ אַ֣תְּ נְשָׂאתִ֑ים נְאֻ֖ם יְהֹוָֽה׃    ס 
<a target = '_blank' href='https://geulah.org.il/HaTanach/verse/?verse=208900'/> (16,59)</a> כִּ֣י כֹ֤ה אָמַר֙ אֲדֹנָ֣י יֱהֹוִ֔ה וְעָשִׂ֥יתִ֯ אֹותָ֖ךְ כַּֽאֲשֶׁ֣ר עָשִׂ֑ית אֲשֶׁר־בָּזִ֥ית אָלָ֖ה לְהָפֵ֥ר בְּרִֽית׃ 
<a target = '_blank' href='https://geulah.org.il/HaTanach/verse/?verse=208910'/> (16,60)</a> וְזָֽכַרְתִּ֨י אֲנִ֧י אֶת־בְּרִיתִ֛י אֹותָ֖ךְ בִּימֵ֣י נְעוּרָ֑יִךְ וַֽהֲקִֽימֹותִ֥י לָ֖ךְ בְּרִ֥ית עֹולָֽם׃ 
<a target = '_blank' href='https://geulah.org.il/HaTanach/verse/?verse=208920'/> (16,61)</a> וְזָכַ֣רְתְּ אֶת־דְּרָכַיִךְ֮ וְנִכְלַמְתְּ֒ בְּקַחְתֵּ֗ךְ אֶת־אֲחֹותַ֨יִךְ֨ הַגְּדֹלֹ֣ות מִמֵּ֔ךְ אֶל־הַקְּטַנֹּ֖ות מִמֵּ֑ךְ וְנָֽתַתִּ֨י אֶתְהֶ֥ן לָ֛ךְ לְבָנֹ֖ות וְלֹ֥א מִבְּרִיתֵֽךְ׃ 
<a target = '_blank' href='https://geulah.org.il/HaTanach/verse/?verse=208930'/> (16,62)</a> וַֽהֲקִֽימֹתִ֥י אֲנִ֛י אֶת־בְּרִיתִ֖י אִתָּ֑ךְ וְיָדַ֖עַתְּ כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=208940'/> (16,63)</a> לְמַ֤עַן תִּזְכְּרִי֙ וָב֔שְׁתְּ וְלֹ֨א יִֽהְיֶה־לָּ֥ךְ עֹוד֨ פִּתְחֹ֣ון פֶּ֔ה מִפְּנֵ֖י כְּלִמָּתֵ֑ךְ בְּכַפְּרִי־לָךְ֙ לְכָל־אֲשֶׁ֣ר עָשִׂ֔ית נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=208950'/> (17,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=208960'/> (17,2)</a> בֶּן־אָדָ֕ם ח֥וּד חִידָ֖ה וּמְשֹׁ֣ל מָשָׁ֑ל אֶל־בֵּ֖ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=208970'/> (17,3)</a> וְאָֽמַרְתָּ֞ כֹּֽה־אָמַ֣ר ׀ אֲדֹנָ֣י יֱהֹוִ֗ה הַנֶּ֤שֶׁר הַגָּדֹול֨ גְּדֹ֤ול הַכְּנָפַ֨יִם֨ אֶ֣רֶךְ הָאֵ֔בֶר מָלֵא֨ הַנֹּוצָ֔ה אֲשֶׁר־לֹ֖ו הָֽרִקְמָ֑ה בָּ֚א אֶל־הַלְּבָנֹ֔ון וַיִּקַּ֖ח אֶת־צַמֶּ֥רֶת הָאָֽרֶז׃ 
<a target = '_blank' href='https://geulah.org.il/HaTanach/verse/?verse=208980'/> (17,4)</a> אֵ֛ת רֹ֥אשׁ יְנִֽיקֹותָ֖יו קָטָ֑ף וַיְבִיאֵ֨הוּ֙ אֶל־אֶ֣רֶץ כְּנַ֔עַן בְּעִ֥יר רֹֽכְלִ֖ים שָׂמֹֽו׃ 
<a target = '_blank' href='https://geulah.org.il/HaTanach/verse/?verse=208990'/> (17,5)</a> וַיִּקַּח֨ מִזֶּ֣רַע הָאָ֔רֶץ וַיִּתְּנֵ֖הוּ בִּשְׂדֵה־זָ֑רַע קָ֚ח עַל־מַ֣יִם רַבִּ֔ים צַפְצָפָ֖ה שָׂמֹֽו׃ 
<a target = '_blank' href='https://geulah.org.il/HaTanach/verse/?verse=209000'/> (17,6)</a> וַיִּצְמַ֡ח וַיְהִי֩ לְגֶ֨פֶן סֹרַ֜חַת שִׁפְלַ֣ת קֹומָ֗ה לִפְנֹ֤ות דָּֽלִיֹּותָיו֙ אֵלָ֔יו וְשָֽׁרָשָׁ֖יו תַּחְתָּ֣יו יִֽהְי֑וּ וַתְּהִ֣י לְגֶ֔פֶן וַתַּ֣עַשׂ בַּדִּ֔ים וַתְּשַׁלַּ֖ח פֹּארֹֽות׃ 
<a target = '_blank' href='https://geulah.org.il/HaTanach/verse/?verse=209010'/> (17,7)</a> וַיְהִ֤י נֶֽשֶׁר־אֶחָד֨ גָּדֹ֔ול גְּדֹ֥ול כְּנָפַ֖יִם וְרַ֣ב נֹוצָ֑ה וְהִנֵּה֩ הַגֶּ֨פֶן הַזֹּ֜את כָּֽפְנָ֧ה שָֽׁרָשֶׁ֣יהָ עָלָ֗יו וְדָֽלִיֹּותָיו֙ שִׁ֯לְֿחָה־לֹּו֨ לְהַשְׁקֹ֣ות אֹותָ֔הּ מֵֽעֲרֻגֹ֖ות מַטָּעָֽהּ׃ 
<a target = '_blank' href='https://geulah.org.il/HaTanach/verse/?verse=209020'/> (17,8)</a> אֶל־שָׂ֥דֶה טֹּ֛וב אֶל־מַ֥יִם רַבִּ֖ים הִ֣יא שְׁתוּלָ֑ה לַֽעֲשֹׂ֤ות עָנָף֙ וְלָשֵׂ֣את פֶּ֔רִי לִֽהְיֹ֖ות לְגֶ֥פֶן אַדָּֽרֶת׃ 
<a target = '_blank' href='https://geulah.org.il/HaTanach/verse/?verse=209030'/> (17,9)</a> אֱמֹ֗ר כֹּ֥ה אָמַ֛ר אֲדֹנָ֥י יֱהֹוִ֖ה תִּצְלָ֑ח הֲלֹוא֩ אֶת־שָֽׁרָשֶׁ֨יהָ יְנַתֵּ֜ק וְאֶת־פִּרְיָ֣הּ ׀ יְקֹוסֵ֣ס וְיָבֵ֗שׁ כָּל־טַרְפֵּ֤י צִמְחָהּ֨ תִּי֯בָ֔שׁ וְלֹֽא־בִזְרֹ֤עַ גְּדֹולָה֙ וּבְעַ֣ם רָ֔ב לְמַשְׂאֹ֥ות אֹותָ֖הּ מִשָּֽׁרָשֶֽׁיהָ׃ 
<a target = '_blank' href='https://geulah.org.il/HaTanach/verse/?verse=209040'/> (17,10)</a> וְהִנֵּ֥ה שְׁתוּלָ֖ה הֲתִצְלָ֑ח הֲלֹוא֩ כְּ֯גַ֨עַת בָּ֜הּ ר֤וּחַ הַקָּדִים֨ תִּיבַ֣שׁ יָב֔שׁ עַל־עֲרֻגֹ֥ת צִמְחָ֖הּ תִּיבָֽשׁ׃  ס 
<a target = '_blank' href='https://geulah.org.il/HaTanach/verse/?verse=209050'/> (17,11)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=209060'/> (17,12)</a> אֱמָר־נָא֨ לְבֵ֣ית הַמֶּ֔רִי הֲלֹ֥א יְדַעְתֶּ֖ם מָה־אֵ֑לֶּה אֱמֹ֗ר הִנֵּה־בָ֨א מֶֽלֶךְ־בָּבֶ֤ל יְרֽוּשָׁלִַ֨ם֨ וַיִּקַּ֤ח אֶת־מַלְכָּהּ֙ וְאֶת־שָׂרֶ֔יהָ וַיָּבֵ֥א אֹותָ֛ם אֵלָ֖יו בָּבֶֽלָה׃ 
<a target = '_blank' href='https://geulah.org.il/HaTanach/verse/?verse=209070'/> (17,13)</a> וַיִּקַּח֨ מִזֶּ֣רַע הַמְּלוּכָ֔ה וַיִּכְרֹ֥ת אִתֹּ֖ו בְּרִ֑ית וַיָּבֵ֤א אֹתֹו֙ בְּאָלָ֔ה וְאֶת־אֵילֵ֥י הָאָ֖רֶץ לָקָֽח׃ 
<a target = '_blank' href='https://geulah.org.il/HaTanach/verse/?verse=209080'/> (17,14)</a> לִֽהְיֹות֙ מַמְלָכָ֣ה שְׁפָלָ֔ה לְבִלְתִּ֖י הִתְנַשֵּׂ֑א לִשְׁמֹ֥ר אֶת־בְּרִיתֹ֖ו לְעָמְדָֽהּ׃ 
<a target = '_blank' href='https://geulah.org.il/HaTanach/verse/?verse=209090'/> (17,15)</a> וַיִּמְרָד־בֹּ֗ו לִשְׁלֹ֤חַ מַלְאָכָיו֨ מִצְרַ֔יִם לָֽתֶת־לֹ֥ו סוּסִ֖ים וְעַם־רָ֑ב הֲיִצְלָ֤֯ח הֲיִמָּלֵט֙ הָֽעֹשֵׂ֣ה אֵ֔לֶּה וְהֵפֵ֥ר בְּרִ֖ית וְנִמְלָֽט׃ 
<a target = '_blank' href='https://geulah.org.il/HaTanach/verse/?verse=209100'/> (17,16)</a> חַי־אָ֗נִי נְאֻם֮ אֲדֹנָ֣י יֱהֹוִה֒ אִם־לֹ֗א בִּמְקֹ֤ום הַמֶּ֨לֶךְ֨ הַמַּמְלִ֣יךְ אֹתֹ֔ו אֲשֶׁ֤ר בָּזָה֙ אֶת־אָ֣לָתֹ֔ו וַֽאֲשֶׁ֥ר הֵפֵ֖ר אֶת־בְּרִיתֹ֑ו אִתֹּ֥ו בְתֹוךְ־בָּבֶ֖ל יָמֽוּת׃ 
<a target = '_blank' href='https://geulah.org.il/HaTanach/verse/?verse=209110'/> (17,17)</a> וְלֹא֩ בְחַ֨יִל גָּדֹ֜ול וּבְקָהָ֣ל רָ֗ב יַֽעֲשֶׂ֨ה אֹותֹ֤ו פַרְעֹה֨ בַּמִּלְחָמָ֔ה בִּשְׁפֹּ֥ךְ סֹֽלְלָ֖ה וּבִבְנֹ֣ות דָּיֵ֑ק לְהַכְרִ֖ית נְפָשֹׁ֥ות רַבֹּֽות׃ 
<a target = '_blank' href='https://geulah.org.il/HaTanach/verse/?verse=209120'/> (17,18)</a> וּבָזָ֥ה אָלָ֖ה לְהָפֵ֣ר בְּרִ֑ית וְהִנֵּ֨ה נָתַ֥ן יָדֹ֛ו וְכָל־אֵ֥לֶּה עָשָׂ֖ה לֹ֥א יִמָּלֵֽט׃    פ 
<a target = '_blank' href='https://geulah.org.il/HaTanach/verse/?verse=209130'/> (17,19)</a> לָכֵ֞ן כֹּֽה־אָמַ֨ר אֲדֹנָ֣י יֱהֹוִה֮ חַי־אָנִי֒ אִם־לֹ֗א אָֽלָתִי֙ אֲשֶׁ֣ר בָּזָ֔ה וּבְרִיתִ֖י אֲשֶׁ֣ר הֵפִ֑יר וּנְתַתִּ֖יו בְּרֹאשֹֽׁו׃ 
<a target = '_blank' href='https://geulah.org.il/HaTanach/verse/?verse=209140'/> (17,20)</a> וּפָֽרַשְׂתִּ֤י עָלָיו֨ רִשְׁתִּ֔י וְנִתְפַּ֖שׂ בִּמְצֽוּדָתִ֑י וַֽהֲבִֽיאֹותִ֣יהוּ בָבֶ֗לָה וְנִשְׁפַּטְתִּ֤י אִתֹּו֙ שָׁ֔ם מַֽעֲלֹ֖ו אֲשֶׁ֥ר מָֽעַל־בִּֽי׃ 
<a target = '_blank' href='https://geulah.org.il/HaTanach/verse/?verse=209150'/> (17,21)</a> וְאֵ֨ת כָּל־מִבְרָחָ֤ו֯ בְּכָל־אֲגַפָּיו֙ בַּחֶ֣רֶב יִפֹּ֔לוּ וְהַנִּשְׁאָרִ֖ים לְכָל־ר֣וּחַ יִפָּרֵ֑שׂוּ וִֽידַעְתֶּ֕ם כִּ֛י אֲנִ֥י יְהֹוָ֖ה דִּבַּֽרְתִּי׃    ס 
<a target = '_blank' href='https://geulah.org.il/HaTanach/verse/?verse=209160'/> (17,22)</a> ֯כֹּ֤ה אָמַר֙ אֲדֹנָ֣י יֱהֹוִ֔ה וְלָקַ֣חְתִּי אָ֗נִי מִצַּמֶּ֧רֶת הָאֶ֛רֶז הָֽרָמָ֖ה וְנָתָ֑תִּי מֵרֹ֤אשׁ יֹֽנְקֹותָיו֨ רַ֣ךְ אֶקְטֹ֔ף וְשָׁתַ֣לְתִּי אָ֔נִי עַ֥ל הַר־גָּבֹ֖הַ וְתָלֽוּל׃ 
<a target = '_blank' href='https://geulah.org.il/HaTanach/verse/?verse=209170'/> (17,23)</a> בְּהַ֨ר מְרֹ֤ום יִשְׂרָאֵל֨ אֶשְׁתֳּלֶ֔נּוּ וְנָשָׂ֤א עָנָף֨ וְעָ֣שָׂה פֶ֔רִי וְהָיָ֖ה לְאֶ֣רֶז אַדִּ֑יר וְשָֽׁכְנ֣וּ תַחְתָּ֗יו כֹּ֤ל צִפֹּור֨ כָּל־כָּנָ֔ף בְּצֵ֥ל דָּֽלִיֹּותָ֖יו תִּשְׁכֹּֽנָּה׃ 
<a target = '_blank' href='https://geulah.org.il/HaTanach/verse/?verse=209180'/> (17,24)</a> וְיָֽדְע֞וּ כָּל־עֲצֵ֣י הַשָּׂדֶ֗ה כִּ֣י אֲנִ֤י יְהֹוָה֨ הִשְׁפַּ֣לְתִּי ׀ עֵ֣ץ גָּבֹ֗הַּ הִגְבַּ֨הְתִּי֨ עֵ֣ץ שָׁפָ֔ל הֹובַ֨שְׁתִּי֨ עֵ֣ץ לָ֔ח וְהִפְרַ֖חְתִּי עֵ֣ץ יָבֵ֑שׁ אֲנִ֥י יְהֹוָ֖ה דִּבַּ֥רְתִּי וְעָשִֽׂיתִי׃  פ 
<a target = '_blank' href='https://geulah.org.il/HaTanach/verse/?verse=209190'/> (18,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=209200'/> (18,2)</a> מַה־לָּכֶ֗ם אַתֶּ֤ם מֽשְׁלִים֨ אֶת־הַמָּשָׁ֣ל הַזֶּ֔ה עַל־אַדְמַ֥ת יִשְׂרָאֵ֖ל לֵאמֹ֑ר אָבֹות֙ יֹ֣אכְלוּ בֹ֔סֶר וְשִׁנֵּ֥י הַבָּנִ֖ים תִּקְהֶֽינָה׃ 
<a target = '_blank' href='https://geulah.org.il/HaTanach/verse/?verse=209210'/> (18,3)</a> חַי־אָ֕נִי נְאֻ֖ם אֲדֹנָ֣י יֱהֹוִ֑ה אִם־יִֽהְיֶ֨ה לָכֶ֜ם עֹ֗וד מְשֹׁ֛ל הַמָּשָׁ֥ל הַזֶּ֖ה בְּיִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=209220'/> (18,4)</a> הֵ֤ן כָּל־הַנְּפָשֹׁות֙ לִ֣י הֵ֔נָּה כְּנֶ֧פֶשׁ הָאָ֛ב וּכְנֶ֥פֶשׁ הַבֵּ֖ן לִי־הֵ֑נָּה הַנֶּ֥פֶשׁ הַֽחֹטֵ֖את הִ֥יא תָמֽוּת׃ 
<a target = '_blank' href='https://geulah.org.il/HaTanach/verse/?verse=209230'/> (18,5)</a> וְאִ֖ישׁ כִּי־יִֽהְיֶ֣ה צַדִּ֑יק וְעָשָׂ֥ה מִשְׁפָּ֖ט וּצְדָקָֽה׃ 
<a target = '_blank' href='https://geulah.org.il/HaTanach/verse/?verse=209240'/> (18,6)</a> אֶל־הֶֽהָרִים֙ לֹ֣א אָכָ֔ל֯ וְעֵינָיו֙ לֹ֣א נָשָׂ֔א אֶל־גִּלּוּלֵ֖י בֵּ֣ית יִשְׂרָאֵ֑ל וְאֶת־אֵ֤שֶׁת רֵעֵ֙הוּ לֹ֣א טִמֵּ֔א  וְאֶל־אִשָּׁ֥ה נִדָּ֖ה לֹ֥א יִקְרָֽב׃ 
<a target = '_blank' href='https://geulah.org.il/HaTanach/verse/?verse=209250'/> (18,7)</a> וְאִישׁ֨ לֹ֣א יֹונֶ֔ה חֲבֹֽלָתֹ֥ו חֹוב֙ יָשִׁ֔יב גְּזֵלָ֖ה לֹ֣א יִגְזֹ֑ל לַחְמֹו֙ לְרָעֵ֣ב יִתֵּ֔ן וְעֵירֹ֖ם יְכַסֶּה־בָּֽגֶד׃ 
<a target = '_blank' href='https://geulah.org.il/HaTanach/verse/?verse=209260'/> (18,8)</a> בַּנֶּ֣שֶׁךְ לֹֽא־יִתֵּ֗ן וְתַרְבִּית֨ לֹ֣א יִקָּ֔ח֯ מֵעָ֖וֶל יָשִׁ֣יב יָדֹ֑ו מִשְׁפַּ֤ט אֱמֶת֙ יַֽעֲשֶׂ֔ה בֵּ֥ין אִ֖ישׁ לְאִֽישׁ׃ 
<a target = '_blank' href='https://geulah.org.il/HaTanach/verse/?verse=209270'/> (18,9)</a> בְּחֻקֹּותַ֧י יְהַלֵּ֛ךְ וּמִשְׁפָּטַ֥י שָׁמַ֖ר לַֽעֲשֹׂ֣ות אֱמֶ֑ת צַדִּ֥יק הוּא֙ חָיֹ֣ה יִֽחְיֶ֔ה נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=209280'/> (18,10)</a> וְהֹולִ֥יד בֵּֽ֯ן־פָּרִ֖יץ שֹׁפֵ֣ךְ דָּ֑ם וְעָ֣שָׂה אָ֔ח מֵֽאַחַ֖ד מֵאֵֽלֶּה׃ 
<a target = '_blank' href='https://geulah.org.il/HaTanach/verse/?verse=209290'/> (18,11)</a> וְה֕וּא אֶת־כָּל־אֵ֖לֶּה לֹ֣א עָשָׂ֑ה כִּ֣י גַ֤ם אֶל־הֶֽהָרִים֨ אָכַ֔ל וְאֶת־אֵ֥שֶׁת רֵעֵ֖הוּ טִמֵּֽא׃ 
<a target = '_blank' href='https://geulah.org.il/HaTanach/verse/?verse=209300'/> (18,12)</a> עָנִ֤י וְאֶבְיֹון֨ הֹונָ֔ה גְּזֵלֹ֣ות גָּזָ֔ל֯ חֲבֹ֖ל לֹ֣א יָשִׁ֑יב וְאֶל־הַגִּלּוּלִים֙ נָשָׂ֣א עֵינָ֔יו תֹּֽועֵבָ֖ה עָשָֽׂה׃ 
<a target = '_blank' href='https://geulah.org.il/HaTanach/verse/?verse=209310'/> (18,13)</a> בַּנֶּ֧שֶׁךְ נָתַ֛ן וְתַרְבִּ֥ית לָקַ֖ח וָחָ֑י לֹ֣א יִֽחְיֶ֗ה אֵ֣ת כָּל־הַתֹּֽעֵבֹ֤ות הָאֵ֨לֶּה֙ עָשָׂ֔ה מֹ֣ות יוּמָ֔ת֯ דָּמָ֖יו בֹּ֥ו יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=209320'/> (18,14)</a> וְהִנֵּה֙ הֹולִ֣יד בֵּ֔ן וַיַּ֕רְא אֶת־כָּל־חַטֹּ֥את אָבִ֖יו אֲשֶׁ֣ר עָשָׂ֑ה וַיִּרְ֯אֶ֕ וְלֹ֥א יַֽעֲשֶׂ֖ה כָּהֵֽן׃ 
<a target = '_blank' href='https://geulah.org.il/HaTanach/verse/?verse=209330'/> (18,15)</a> עַל־הֶֽהָרִים֨ לֹ֣א אָכָ֔ל֯ וְעֵינָיו֙ לֹ֣א נָשָׂ֔א אֶל־גִּלּוּלֵ֖י בֵּ֣ית יִשְׂרָאֵ֑ל אֶת־אֵ֥שֶׁת רֵעֵ֖הוּ לֹ֥א טִמֵּֽא׃ 
<a target = '_blank' href='https://geulah.org.il/HaTanach/verse/?verse=209340'/> (18,16)</a> וְאִישׁ֨ לֹ֣א הֹונָ֔ה חֲבֹל֨ לֹ֣א חָבָ֔ל֯ וּגְזֵלָ֖ה לֹ֣א גָזָ֑ל לַחְמֹו֙ לְרָעֵ֣ב נָתָ֔ן֯ וְעֵרֹ֖ום כִּסָּה־בָֽגֶד׃ 
<a target = '_blank' href='https://geulah.org.il/HaTanach/verse/?verse=209350'/> (18,17)</a> מֵֽעָנִ֞י הֵשִׁ֣יב יָדֹ֗ו נֶ֤שֶׁךְ וְתַרְבִּית֨ לֹ֣א לָקָ֔ח֯ מִשְׁפָּטַ֣י עָשָׂ֔ה בְּחֻקֹּותַ֖י הָלָ֑ךְ ה֗וּא לֹ֥א יָמ֛וּת בַּֽעֲוֹ֥ן אָבִ֖יו חָיֹ֥ה יִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=209360'/> (18,18)</a> אָבִ֞יו כִּי־עָ֣שַׁק ע֗שֶׁק גָּזַל֨ גֵּ֣זֶל אָ֔ח וַֽאֲשֶׁ֥ר לֹא־טֹ֛וב עָשָׂ֖ה בְּתֹ֣וךְ עַמָּ֑יו וְהִנֵּה־מֵ֖ת בַּֽעֲוֹנֹֽו׃ 
<a target = '_blank' href='https://geulah.org.il/HaTanach/verse/?verse=209370'/> (18,19)</a> וַֽאֲמַרְתֶּ֕ם מַדֻּ֛עַ לֹא־נָשָׂ֥א הַבֵּ֖ן בַּֽעֲוֹ֣ן הָאָ֑ב וְהַבֵּ֞ן מִשְׁפָּ֧ט וּצְדָקָ֣ה עָשָׂ֗ה אֵ֣ת כָּל־חֻקֹּותַ֥י שָׁמַ֛ר וַיַּֽעֲשֶׂ֥ה אֹתָ֖ם חָיֹ֥ה יִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=209380'/> (18,20)</a> הַנֶּ֥פֶשׁ הַֽחֹטֵ֖את הִ֣יא תָמ֑וּת בֵּ֞ן לֹֽא־יִשָּׂ֣א ׀ בַּֽעֲוֹ֣ן הָאָ֗ב וְאָב֨ לֹ֤א יִשָּׂא֙ בַּֽעֲוֹ֣ן הַבֵּ֔ן צִדְקַ֤ת הַצַּדִּיק֨ עָלָ֣יו תִּֽהְיֶ֔ה וְרִשְׁעַ֥ת ָֽ֯רָשָׁ֖ע עָלָ֥יו תִּֽהְיֶֽה׃   פ 
<a target = '_blank' href='https://geulah.org.il/HaTanach/verse/?verse=209390'/> (18,21)</a> וְהָֽרָשָׁ֗ע כִּ֤י יָשׁוּב֨ מִכָּל־חַטֹּאתָ֯ו֨ אֲשֶׁ֣ר עָשָׂ֔ה וְשָׁמַר֨ אֶת־כָּל־חֻקֹּותַ֔י וְעָשָׂ֥ה מִשְׁפָּ֖ט וּצְדָקָ֑ה חָיֹ֥ה יִֽחְיֶ֖ה לֹ֥א יָמֽוּת׃ 
<a target = '_blank' href='https://geulah.org.il/HaTanach/verse/?verse=209400'/> (18,22)</a> כָּל־פְּשָׁעָיו֙ אֲשֶׁ֣ר עָשָׂ֔ה לֹ֥א יִזָּֽכְר֖וּ לֹ֑ו בְּצִדְקָתֹ֥ו אֲשֶׁר־עָשָׂ֖ה יִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=209410'/> (18,23)</a> הֶֽחָפֹ֤ץ אֶחְפֹּץ֙ מֹ֣ות רָשָׁ֔ע נְאֻ֖ם אֲדֹנָ֣י יֱהֹוִ֑ה הֲלֹ֛וא בְּשׁוּבֹ֥ו מִדְּרָכָ֖ו֯ וְחָיָֽה׃    ס 
<a target = '_blank' href='https://geulah.org.il/HaTanach/verse/?verse=209420'/> (18,24)</a> וּבְשׁ֨וּב צַדִּ֤יק מִצִּדְקָתֹו֙ וְעָ֣שָׂה עָ֔וֶל כְּכֹ֨ל הַתֹּֽועֵבֹ֜ות אֲשֶׁר־עָשָׂ֧ה הָֽרָשָׁ֛ע יַֽעֲשֶׂ֖ה וָחָ֑י כָּל־צִדְקֹתָ֤ו֯ אֲשֶׁר־עָשָׂה֙ לֹ֣א תִזָּכַ֔רְנָה בְּמַֽעֲלֹ֧ו אֲשֶׁר־מָעַ֛ל וּבְחַטָּאתֹ֥ו אֲשֶׁר־חָטָ֖א בָּ֥ם יָמֽוּת׃ 
<a target = '_blank' href='https://geulah.org.il/HaTanach/verse/?verse=209430'/> (18,25)</a> וַֽאֲמַרְתֶּ֕ם לֹ֥א יִתָּכֵ֖ן דֶּ֣רֶךְ אֲדֹנָ֑י שִׁמְעוּ־נָא֙ בֵּ֣ית יִשְׂרָאֵ֔ל הֲדַרְכִּי֙ לֹ֣א יִתָּכֵ֔ן הֲלֹ֥א דַרְכֵיכֶ֖ם לֹ֥א יִתָּכֵֽנוּ׃ 
<a target = '_blank' href='https://geulah.org.il/HaTanach/verse/?verse=209440'/> (18,26)</a> בְּשֽׁוּב־צַדִּ֧יק מִצִּדְקָתֹ֛ו וְעָ֥שָׂה עָ֖וֶל וּמֵ֣ת עֲלֵיהֶ֑ם בְּעַוְלֹ֥ו אֲשֶׁר־עָשָׂ֖ה יָמֽוּת׃    ס 
<a target = '_blank' href='https://geulah.org.il/HaTanach/verse/?verse=209450'/> (18,27)</a> וּבְשׁ֣וּב רָשָׁ֗ע מֵֽרִשְׁעָתֹו֙ אֲשֶׁ֣ר עָשָׂ֔ה וַיַּ֥עַשׂ מִשְׁפָּ֖ט וּצְדָקָ֑ה ה֖וּא אֶת־נַפְשֹׁ֥ו יְחַיֶּֽה׃ 
<a target = '_blank' href='https://geulah.org.il/HaTanach/verse/?verse=209460'/> (18,28)</a> וַיִּרְאֶ֣ה וַיָּ֔שָׁו֯ב מִכָּל־פְּשָׁעָ֖יו אֲשֶׁ֣ר עָשָׂ֑ה חָיֹ֥ו יִֽחְיֶ֖ה לֹ֥א יָמֽוּת׃ 
<a target = '_blank' href='https://geulah.org.il/HaTanach/verse/?verse=209470'/> (18,29)</a> וְאָֽמְרוּ֙ בֵּ֣ית יִשְׂרָאֵ֔ל לֹ֥א יִתָּכֵ֖ן דֶּ֣רֶךְ אֲדֹנָ֑י הַדְּרָכַ֞י לֹ֤א יִתָּֽכְנּוּ֙  בֵּ֣ית יִשְׂרָאֵ֔ל הֲלֹ֥א דַרְכֵיכֶ֖ם לֹ֥א יִתָּכֵֽן׃ 
<a target = '_blank' href='https://geulah.org.il/HaTanach/verse/?verse=209480'/> (18,30)</a> לָכֵ֩ן אִ֨ישׁ כִּדְרָכָ֜יו אֶשְׁפֹּ֤ט אֶתְכֶם֨ בֵּ֣ית יִשְׂרָאֵ֔ל נְאֻ֖ם אֲדֹנָ֣י יֱהֹוִ֑ה שׁ֤וּבוּ וְהָשִׁ֨יבוּ֨ מִכָּל־פִּשְׁעֵיכֶ֔ם וְלֹא־יִֽהְיֶ֥ה לָכֶ֖ם לְמִכְשֹׁ֥ול עָוֹֽן׃ 
<a target = '_blank' href='https://geulah.org.il/HaTanach/verse/?verse=209490'/> (18,31)</a> הַשְׁלִ֣יכוּ מֵֽעֲלֵיכֶ֗ם אֶת־כָּל־פִּשְׁעֵיכֶם֨ אֲשֶׁ֣ר פְּשַׁעְתֶּ֣ם בָּ֔ם וַֽעֲשׂ֥וּ לָכֶ֛ם לֵ֥ב חָדָ֖שׁ וְר֣וּחַ חֲדָשָׁ֑ה וְלָ֥מָּה תָמֻ֖תוּ בֵּ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=209500'/> (18,32)</a> כִּ֣י לֹ֤א אֶחְפֹּץ֙ בְּמֹ֣ות הַמֵּ֔ת נְאֻ֖ם אֲדֹנָ֣י יֱהֹוִ֑ה וְהָשִׁ֖יבוּ וִֽחְיֽוּ׃֯ פ 
<a target = '_blank' href='https://geulah.org.il/HaTanach/verse/?verse=209510'/> (19,1)</a> וְאַתָּה֨ שָׂ֣א קִינָ֔ה אֶל־נְשִׂיאֵ֖י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=209520'/> (19,2)</a> וְאָמַרְתָּ֗ מָ֤ה אִמְּךָ֙ לְבִיָּ֔א בֵּ֥ין אֲרָיֹ֖ות רָבָ֑צָה בְּתֹ֥וךְ כְּפִרִ֖ים רִבְּתָ֥ה גוּרֶֽיהָ׃ 
<a target = '_blank' href='https://geulah.org.il/HaTanach/verse/?verse=209530'/> (19,3)</a> וַתַּ֛עַל אֶחָ֥ד מִגֻּרֶ֖יהָ כְּפִ֣יר הָיָ֑ה וַיִּלְמַ֥ד לִטְרָף־טֶ֖רֶף אָדָ֥ם אָכָֽל׃ 
<a target = '_blank' href='https://geulah.org.il/HaTanach/verse/?verse=209540'/> (19,4)</a> וַיִּשְׁמְע֥וּ אֵלָ֛יו גֹּויִ֖ם בְּשַׁחְתָּ֣ם נִתְפַּ֑֯שׂ וַיְבִאֻ֥הוּ בַֽחַחִ֖ים אֶל־אֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=209550'/> (19,5)</a> וַתֵּ֨רֶא֨ כִּ֣י נֹֽוחֲלָ֔ה אָֽבְדָ֖ה תִּקְוָתָ֑הּ וַתִּקַּ֛ח אֶחָ֥ד מִגֻּרֶ֖יהָ כְּפִ֥יר שָׂמָֽתְהוּ׃ 
<a target = '_blank' href='https://geulah.org.il/HaTanach/verse/?verse=209560'/> (19,6)</a> וַיִּתְהַלֵּ֥ךְ בְּתֹֽוךְ־אֲרָיֹ֖ות כְּפִ֣יר הָיָ֑ה וַיִּלְמַ֥ד לִטְרָף־טֶ֖רֶף אָדָ֥ם אָכָֽל׃ 
<a target = '_blank' href='https://geulah.org.il/HaTanach/verse/?verse=209570'/> (19,7)</a> וַיֵּ֨דַע֨ אַלְמְנֹותָ֔יו וְעָֽרֵיהֶ֖ם הֶֽחֱרִ֑יב וַתֵּ֤שַׁם אֶ֨רֶץ֨ וּמְלֹאָ֔הּ מִקֹּ֖ול שַֽׁאֲגָתֹֽו׃ 
<a target = '_blank' href='https://geulah.org.il/HaTanach/verse/?verse=209580'/> (19,8)</a> וַיִּתְּנ֨וּ עָלָ֥יו גֹּויִ֛ם סָבִ֖יב מִמְּדִינֹ֑ות וַיִּפְרְשׂ֥וּ עָלָ֛יו רִשְׁתָּ֖ם בְּשַׁחְתָּ֥ם נִתְפָּֽשׂ׃ 
<a target = '_blank' href='https://geulah.org.il/HaTanach/verse/?verse=209590'/> (19,9)</a> וַיִּתְּנֻ֤הוּ בַסּוּגַר֨ בַּֽחַחִ֔ים וַיְבִאֻ֖הוּ אֶל־מֶ֣לֶךְ בָּבֶ֑ל יְבִאֻ֨הוּ֨ בַּמְּצֹדֹ֔ות לְמַ֗עַן לֹֽא־יִשָּׁמַ֥ע קֹולֹ֛ו עֹ֖וד אֶל־הָרֵ֥י יִשְׂרָאֵֽל׃  ס 
<a target = '_blank' href='https://geulah.org.il/HaTanach/verse/?verse=209600'/> (19,10)</a> אִמְּךָ֥ כַגֶּ֛פֶן בְּדָֽמְךָ֖ עַל־מַ֣יִם שְׁתוּלָ֑ה פֹּֽרִיָּה֙ וַֽעֲנֵפָ֔ה הָֽיְתָ֖ה מִמַּ֥יִם רַבִּֽים׃ 
<a target = '_blank' href='https://geulah.org.il/HaTanach/verse/?verse=209610'/> (19,11)</a> וַיִּֽהְיוּ־לָ֞הּ מַטֹּ֣ות עֹ֗ז אֶל־שִׁבְטֵי֨ מֽשְׁלִ֔ים וַתִּגְבַּ֥הּ קֹֽומָתֹ֖ו עַל־בֵּ֣ין עֲבֹתִ֑ים וַיֵּרָ֣א בְגָבְהֹ֔ו בְּרֹ֖ב דָּֽלִיֹּתָֽיו׃ 
<a target = '_blank' href='https://geulah.org.il/HaTanach/verse/?verse=209620'/> (19,12)</a> וַתֻּתַּ֤שׁ בְּחֵמָה֨ לָאָ֣רֶץ הֻשְׁלָ֔כָה וְר֥וּחַ הַקָּדִ֖ים הֹובִ֣ישׁ פִּרְיָ֑הּ הִתְפָּֽרְק֧וּ וְיָבֵ֛שׁוּ מַטֵּ֥ה עֻזָּ֖הּ אֵ֥שׁ אֲכָלָֽתְהוּ׃ 
<a target = '_blank' href='https://geulah.org.il/HaTanach/verse/?verse=209630'/> (19,13)</a> וְעַתָּ֖ה שְׁתוּלָ֣ה בַמִּדְבָּ֑ר בְּאֶ֖רֶץ צִיָּ֥ה וְצָמָֽא׃ 
<a target = '_blank' href='https://geulah.org.il/HaTanach/verse/?verse=209640'/> (19,14)</a> וַתֵּצֵ֨א אֵ֜שׁ מִמַּטֵּ֤ה בַדֶּ֨יהָ֨ פִּרְיָ֣הּ אָכָ֔לָ֯ה וְלֹא־הָ֥יָה בָ֛הּ מַטֵּ֥ה עֹ֖ז שֵׁ֣בֶט לִמְשֹׁ֑ול קִ֥ינָה הִ֖יא וַתְּהִ֥י לְקִינָֽה׃  פ 
<a target = '_blank' href='https://geulah.org.il/HaTanach/verse/?verse=209650'/> (20,1)</a> וַיְהִ֣י ׀ בַּשָּׁנָ֣ה הַשְּׁבִיעִ֗ית בַּֽחֲמִשִׁי֙ בֶּֽעָשֹׂ֣ור לַחֹ֔דֶשׁ בָּ֧אוּ אֲנָשִׁ֛ים מִזִּקְנֵ֥י יִשְׂרָאֵ֖ל לִדְר֣שׁ אֶת־יְהֹוָ֑ה וַיֵּֽשְׁב֖וּ לְפָנָֽי׃    פ 
<a target = '_blank' href='https://geulah.org.il/HaTanach/verse/?verse=209660'/> (20,2)</a> ֯וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=209670'/> (20,3)</a> בֶּן־אָדָ֗ם דַּבֵּ֞ר אֶת־זִקְנֵ֤י יִשְׂרָאֵל֨ וְאָמַרְתָּ֣ אֲלֵהֶ֔ם כֹּ֤ה אָמַר֙ אֲדֹנָ֣י יֱהֹוִ֔ה הֲלִדְר֥שׁ אֹתִ֖י אַתֶּ֣ם בָּאִ֑ים חַי־אָ֨נִי֙ אִם־אִדָּרֵ֣שׁ לָכֶ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=209680'/> (20,4)</a> הֲתִשְׁפֹּ֣ט אֹתָ֔ם הֲתִשְׁפֹּ֖וט בֶּן־אָדָ֑ם אֶת־תֹּֽועֲבֹ֥ות אֲבֹותָ֖ם הֹֽודִיעֵֽם׃ 
<a target = '_blank' href='https://geulah.org.il/HaTanach/verse/?verse=209690'/> (20,5)</a> וְאָֽמַרְתָּ֣ אֲלֵיהֶ֗ם כֹּֽה־אָמַר֘ אֲדֹנָ֣י יֱהֹוִה֒ בְּיֹום֨ בָּֽחֳרִ֣י בְיִשְׂרָאֵ֔ל וָֽאֶשָּׂ֣א יָדִ֗י לְזֶ֙רַע֨ בֵּ֣ית יַֽעֲקֹ֔ב וָאִוָּדַ֥ע לָהֶ֖ם בְּאֶ֣רֶץ מִצְרָ֑יִם וָֽאֶשָּׂ֨א יָדִ֤י לָהֶם֙ לֵאמֹ֔ר אֲנִ֖י יְהֹוָ֥ה אֱלֹֽהֵיכֶֽם׃ 
<a target = '_blank' href='https://geulah.org.il/HaTanach/verse/?verse=209700'/> (20,6)</a> בַּיֹּ֣ום הַה֗וּא נָשָׂ֤אתִי יָדִי֨ לָהֶ֔ם לְהֹֽוצִיאָ֖ם מֵאֶ֣רֶץ מִצְרָ֑יִם אֶל־אֶ֜רֶץ אֲשֶׁר־תַּ֣רְתִּי לָהֶ֗ם זָבַ֤ת חָלָב֙ וּדְבַ֔שׁ צְבִ֥י הִ֖יא לְכָל־הָֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=209710'/> (20,7)</a> וָֽאֹמַ֣ר אֲלֵהֶ֗ם אִ֣ישׁ שִׁקּוּצֵ֤י עֵינָיו֙ הַשְׁלִ֔יכוּ וּבְגִלּוּלֵ֥י מִצְרַ֖יִם אַל־תִּטַּמָּ֑אוּ אֲנִ֖י יְהֹוָ֥ה אֱלֹֽהֵיכֶֽם׃ 
<a target = '_blank' href='https://geulah.org.il/HaTanach/verse/?verse=209720'/> (20,8)</a> וַיַּמְרוּ־בִ֗י וְלֹ֤א אָבוּ֙ לִּשְׁמֹ֣עַ אֵלַ֔י אִ֣ישׁ אֶת־שִׁקּוּצֵ֤י עֵֽינֵיהֶם֙ לֹ֣א הִשְׁלִ֔יכוּ וְאֶת־גִּלּוּלֵ֥י מִצְרַ֖יִם לֹ֣א עָזָ֑בוּ וָֽאֹמַ֞ר לִשְׁפֹּ֧ךְ חֲמָתִ֣י עֲלֵיהֶ֗ם לְכַלֹּ֤ות אַפִּי֙ בָּהֶ֔ם בְּתֹ֖וךְ אֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=209730'/> (20,9)</a> וָאַ֨עַשׂ֨ לְמַ֣עַן שְׁמִ֔י לְבִלְתִּ֥י הֵחֵ֛ל לְעֵינֵ֥י הַגֹּויִ֖ם אֲשֶׁר־הֵ֣מָּה בְתֹוכָ֑ם אֲשֶׁ֨ר נֹודַ֤עְתִּי אֲלֵיהֶם֙ לְעֵ֣ינֵיהֶ֔ם לְהֹֽוצִיאָ֖ם מֵאֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=209740'/> (20,10)</a> וָאֹֽוצִיאֵ֖ם מֵאֶ֣רֶץ מִצְרָ֑יִם וָֽאֲבִאֵ֖ם אֶל־הַמִּדְבָּֽר׃ 
<a target = '_blank' href='https://geulah.org.il/HaTanach/verse/?verse=209750'/> (20,11)</a> וָֽאֶתֵּ֤ן לָהֶם֨ אֶת־חֻקֹּותַ֔י וְאֶת־מִשְׁפָּטַ֖י הֹודַ֣עְתִּי אֹותָ֑ם אֲשֶׁ֨ר יַֽעֲשֶׂ֥ה אֹותָ֛ם הָֽאָדָ֖ם וָחַ֥י בָּהֶֽם׃ 
<a target = '_blank' href='https://geulah.org.il/HaTanach/verse/?verse=209760'/> (20,12)</a> וְגַ֤ם אֶת־שַׁבְּתֹותַי֙ נָתַ֣תִּי לָהֶ֔ם לִֽהְיֹ֣ות לְאֹ֔ות בֵּינִ֖י וּבֵֽינֵיהֶ֑ם לָדַ֕עַת כִּ֛י אֲנִ֥י יְהֹוָ֖ה מְקַדְּשָֽׁם׃ 
<a target = '_blank' href='https://geulah.org.il/HaTanach/verse/?verse=209770'/> (20,13)</a> וַיַּמְרוּ־בִ֨י בֵֽית־יִשְׂרָאֵ֜ל בַּמִּדְבָּ֗ר בְּחֻקֹּותַ֨י לֹֽא־הָ֯לָ֜כוּ וְאֶת־מִשְׁפָּטַ֣י מָאָ֗ס֯וּ אֲשֶׁר֩ יַֽעֲשֶׂ֨ה אֹתָ֤ם הָֽאָדָם֙ וָחַ֣י בָּהֶ֔ם וְאֶת־שַׁבְּתֹתַ֖י חִלְּל֣וּ מְאֹ֑ד וָֽאֹמַ֞ר לִשְׁפֹּ֨ךְ חֲמָתִ֧י עֲלֵיהֶ֛ם בַּמִּדְבָּ֖ר לְכַלֹּתָֽם׃ 
<a target = '_blank' href='https://geulah.org.il/HaTanach/verse/?verse=209780'/> (20,14)</a> וָאֶֽעֱשֶׂ֖ה לְמַ֣עַן שְׁמִ֑י לְבִלְתִּ֤י הֵחֵל֨ לְעֵינֵ֣י הַגֹּויִ֔ם אֲשֶׁ֥ר הֹֽוצֵאתִ֖ים לְעֵֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=209790'/> (20,15)</a> וְגַם־אֲנִ֗י נָשָׂ֧אתִי יָדִ֛י לָהֶ֖ם בַּמִּדְבָּ֑ר לְבִלְתִּי֩ הָבִ֨יא אֹתָ֜ם אֶל־הָאָ֣רֶץ אֲשֶׁר־נָתַ֗תִּי זָבַ֤ת חָלָב֙ וּדְבַ֔שׁ צְבִ֥י הִ֖יא לְכָל־הָֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=209800'/> (20,16)</a> יַ֜עַן בְּמִשְׁפָּטַ֣י מָאָ֗ס֯וּ וְאֶת־חֻקֹּותַי֙ לֹא־הָלְכ֣וּ בָהֶ֔ם וְאֶת־שַׁבְּתֹותַ֖י חִלֵּ֑לוּ כִּ֛י אַֽחֲרֵ֥י גִלּֽוּלֵיהֶ֖ם לִבָּ֥ם הֹלֵֽךְ׃ 
<a target = '_blank' href='https://geulah.org.il/HaTanach/verse/?verse=209810'/> (20,17)</a> וַתָּ֧חָס עֵינִ֛י עֲלֵיהֶ֖ם מִשַּֽׁחֲתָ֑ם וְלֹֽא־עָשִׂ֧יתִי אֹותָ֛ם כָּלָ֖ה בַּמִּדְבָּֽר׃ 
<a target = '_blank' href='https://geulah.org.il/HaTanach/verse/?verse=209820'/> (20,18)</a> וָֽאֹמַ֤ר אֶל־בְּנֵיהֶם֙ בַּמִּדְבָּ֔ר בְּח֯וּקֵּ֤י אֲבֹֽותֵיכֶם֨ אַל־תֵּלֵ֔כוּ וְאֶת־מִשְׁפְּטֵיהֶ֖ם אַל־תִּשְׁמֹ֑רוּ וּבְגִלּֽוּלֵיהֶ֖ם אַל־תִּטַּמָּֽאוּ׃ 
<a target = '_blank' href='https://geulah.org.il/HaTanach/verse/?verse=209830'/> (20,19)</a> אֲנִי֙ יְהֹוָ֣ה אֱלֹֽהֵיכֶ֔ם בְּחֻקֹּותַ֖י לֵ֑כוּ וְאֶת־מִשְׁפָּטַ֛י שִׁמְר֖וּ וַֽעֲשׂ֥וּ אֹתָֽם׃ 
<a target = '_blank' href='https://geulah.org.il/HaTanach/verse/?verse=209840'/> (20,20)</a> וְאֶת־שַׁבְּתֹותַ֖י קַדֵּ֑שׁוּ וְהָי֤וּ לְאֹות֙ בֵּינִ֣י וּבֵֽינֵיכֶ֔ם לָדַ֕עַת כִּ֛י אֲנִ֥י יְהֹוָ֖ה אֱלֹֽהֵיכֶֽם׃ 
<a target = '_blank' href='https://geulah.org.il/HaTanach/verse/?verse=209850'/> (20,21)</a> וַיַּמְרוּ־בִ֣י הַבָּנִ֗ים בְּחֻקֹּותַ֣י לֹֽא־הָ֠לָ֯כוּ וְאֶת־מִשְׁפָּטַ֨י לֹא־שָֽׁמְר֜וּ לַֽעֲשֹׂ֣ות אֹותָ֗ם אֲשֶׁר֩ יַֽעֲשֶׂ֨ה אֹותָ֤ם הָֽאָדָם֙ וָחַ֣י בָּהֶ֔ם אֶת־שַׁבְּתֹותַ֖י חִלֵּ֑לוּ וָֽאֹמַ֞ר לִשְׁפֹּ֧ךְ חֲמָתִ֣י עֲלֵהֶ֗ם לְכַלֹּ֥ות אַפִּ֛י בָּ֖ם בַּמִּדְבָּֽר׃ 
<a target = '_blank' href='https://geulah.org.il/HaTanach/verse/?verse=209860'/> (20,22)</a> וַֽהֲשִׁיבֹ֨תִי֙ אֶת־יָדִ֔י וָאַ֖עַשׂ לְמַ֣עַן שְׁמִ֑י לְבִלְתִּ֤י הֵחֵל֨ לְעֵינֵ֣י הַגֹּויִ֔ם אֲשֶׁר־הֹוצֵ֥אתִי אֹתָ֖ם לְעֵֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=209870'/> (20,23)</a> גַּם־אֲנִ֗י נָשָׂ֧אתִי אֶת־יָדִ֛י לָהֶ֖ם בַּמִּדְבָּ֑ר לְהָפִ֤יץ אֹתָם֨ בַּגֹּויִ֔ם וּלְזָרֹ֥ות אֹותָ֖ם בָּֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=209880'/> (20,24)</a> יַ֜עַן מִשְׁפָּטַ֤י לֹֽא־עָשׂוּ֙ וְחֻקֹּותַ֣י מָאָ֔ס֯וּ וְאֶת־שַׁבְּתֹותַ֖י חִלֵּ֑לוּ וְאַֽחֲרֵי֙ גִּלּוּלֵ֣י אֲבֹותָ֔ם הָי֖וּ עֵֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=209890'/> (20,25)</a> וְגַם־אֲנִי֙ נָתַ֣תִּי לָהֶ֔ם חֻקִּ֖ים לֹ֣א טֹובִ֑ים וּמִ֨שְׁפָּטִ֔ים לֹ֥א יִֽחְי֖וּ בָּהֶֽם׃ 
<a target = '_blank' href='https://geulah.org.il/HaTanach/verse/?verse=209900'/> (20,26)</a> וָֽאֲטַמֵּ֤א אֹותָם֨ בְּמַתְּנֹותָ֔ם בְּהַֽעֲבִ֖יר כָּל־פֶּ֣טֶר רָ֑חַם לְמַ֣עַן אֲשִׁמֵּ֔ם לְמַ֨עַן֙ אֲשֶׁ֣ר יֵֽדְע֔וּ אֲשֶׁ֖ר אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=209910'/> (20,27)</a> לָכֵ֞ן דַּבֵּ֨ר אֶל־בֵּ֤ית יִשְׂרָאֵל֨ בֶּן־אָדָ֔ם וְאָֽמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יֱהֹוִ֑ה עֹ֗וד זֹ֚את  גִּדְּפ֤וּ אֹותִי֙ אֲבֹ֣ותֵיכֶ֔ם בְּמַֽעֲלָ֥ם בִּ֖י מָֽעַל׃ 
<a target = '_blank' href='https://geulah.org.il/HaTanach/verse/?verse=209920'/> (20,28)</a> וָֽאֲבִיאֵם֨ אֶל־הָאָ֔רֶץ אֲשֶׁ֤ר נָשָׂ֨אתִי֨ אֶת־יָדִ֔י לָתֵ֥ת אֹותָ֖הּ לָהֶ֑ם וַיִּרְאוּ֩ כָל־גִּבְעָ֨ה רָמָ֜ה וְכָל־עֵ֣ץ עָבֹ֗ות וַיִּזְבְּחוּ־שָׁ֤ם אֶת־זִבְחֵיהֶם֨ וַיִּתְּנוּ־שָׁם֙ כַּ֣עַס קָרְבָּנָ֔ם וַיָּשִׂ֣ימוּ שָׁ֗ם רֵ֚יחַ נִיחֹ֣וחֵיהֶ֔ם וַיַּסִּ֥יכוּ שָׁ֖ם אֶת־נִסְכֵּיהֶֽם׃ 
<a target = '_blank' href='https://geulah.org.il/HaTanach/verse/?verse=209930'/> (20,29)</a> וָֽאֹמַ֣ר אֲלֵהֶ֔ם מָ֣ה הַבָּמָ֔ה אֲשֶׁר־אַתֶּ֥ם הַבָּאִ֖ים שָׁ֑ם וַיִּקָּרֵ֤א שְׁמָהּ֙ בָּמָ֔ה עַ֖ד הַיֹּ֥ום הַזֶּֽה׃ ס 
<a target = '_blank' href='https://geulah.org.il/HaTanach/verse/?verse=209940'/> (20,30)</a> לָכֵ֞ן אֱמֹ֣ר ׀ אֶל־בֵּ֣ית יִשְׂרָאֵ֗ל כֹּ֤ה אָמַר֙ אֲדֹנָ֣י יֱהֹוִ֔ה הַבְּדֶ֥רֶךְ אֲבֹֽותֵיכֶ֖ם אַתֶּ֣ם נִטְמְאִ֑ים וְאַֽחֲרֵ֥י שִׁקּֽוּצֵיהֶ֖ם אַתֶּ֥ם זֹנִֽים׃ 
<a target = '_blank' href='https://geulah.org.il/HaTanach/verse/?verse=209950'/> (20,31)</a> וּבִשְׂאֵ֣ת מַתְּנֹֽתֵיכֶ֡ם בְּהַֽעֲבִיר֩ בְּנֵיכֶ֨ם בָּאֵ֜שׁ אַתֶּ֨ם נִטְמְאִ֤ים לְכָל־גִּלּֽוּלֵיכֶם֙ עַד־הַיֹּ֔ום וַֽאֲנִ֛י אִדָּרֵ֥שׁ לָכֶ֖ם בֵּ֣ית יִשְׂרָאֵ֑ל חַי־אָ֗נִי נְאֻם֙ אֲדֹנָ֣י יֱהֹוִ֔ה אִם־אִדָּרֵ֖שׁ לָכֶֽם׃ 
<a target = '_blank' href='https://geulah.org.il/HaTanach/verse/?verse=209960'/> (20,32)</a> וְהָֽעֹלָה֙ עַל־ר֣וּחֲכֶ֔ם הָיֹ֖ו לֹ֣א תִֽהְיֶ֑ה אֲשֶׁ֣ר ׀ אַתֶּ֣ם אֹֽמְרִ֗ים נִֽהְיֶ֤ה כַגֹּויִם֙ כְּמִשְׁפְּחֹ֣ות הָֽאֲרָצֹ֔ות לְשָׁרֵ֖ת עֵ֥ץ וָאָֽבֶן׃ 
<a target = '_blank' href='https://geulah.org.il/HaTanach/verse/?verse=209970'/> (20,33)</a> חַי־אָ֕נִי נְאֻ֖ם אֲדֹנָ֣י יֱהֹוִ֑ה אִם־לֹ֠א בְּיָ֨ד חֲזָקָ֜ה וּבִזְרֹ֧ועַ נְטוּיָ֛ה וּבְחֵמָ֥ה שְׁפוּכָ֖ה אֶמְלֹ֥וךְ עֲלֵיכֶֽם׃ 
<a target = '_blank' href='https://geulah.org.il/HaTanach/verse/?verse=209980'/> (20,34)</a> וְהֹֽוצֵאתִ֤י אֶתְכֶם֨ מִן־הָ֣עַמִּ֔ים וְקִבַּצְתִּ֣י אֶתְכֶם֨ מִן־הָ֣אֲרָצֹ֔ות אֲשֶׁ֥ר נְפֹֽוצֹותֶ֖ם בָּ֑ם בְּיָ֤ד חֲזָקָה֨ וּבִזְרֹ֣ועַ נְטוּיָ֔ה וּבְחֵמָ֖ה שְׁפוּכָֽה׃ 
<a target = '_blank' href='https://geulah.org.il/HaTanach/verse/?verse=209990'/> (20,35)</a> וְהֵֽבֵאתִ֣י אֶתְכֶ֔ם אֶל־מִדְבַּ֖ר הָֽעַמִּ֑ים וְנִשְׁפַּטְתִּ֤י אִתְּכֶם֙ שָׁ֔ם פָּנִ֖ים אֶל־פָּנִֽים׃ 
<a target = '_blank' href='https://geulah.org.il/HaTanach/verse/?verse=210000'/> (20,36)</a> כַּֽאֲשֶׁ֤ר נִשְׁפַּ֨טְתִּי֨ אֶת־אֲבֹ֣ותֵיכֶ֔ם בְּמִדְבַּ֖ר אֶ֣רֶץ מִצְרָ֑יִם כֵּ֚ן אִשָּׁפֵ֣ט אִתְּכֶ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=210010'/> (20,37)</a> וְהַֽעֲבַרְתִּ֥י אֶתְכֶ֖ם תַּ֣חַת הַשָּׁ֑בֶט וְהֵֽבֵאתִ֥י אֶתְכֶ֖ם בְּמָסֹ֥֯רֶת הַבְּרִֽית׃ 
<a target = '_blank' href='https://geulah.org.il/HaTanach/verse/?verse=210020'/> (20,38)</a> וּבָֽרֹותִ֣י מִכֶּ֗ם הַמֹּֽרְדִ֤ים וְהַפֹּֽושְׁעִים֙ בִּ֔י מֵאֶ֤רֶץ מְגֽוּרֵיהֶם֙ אֹוצִ֣יא אֹותָ֔ם וְאֶל־אַדְמַ֥ת יִשְׂרָאֵ֖ל לֹ֣א יָבֹ֑וא וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=210030'/> (20,39)</a> וְאַתֶּ֨ם בֵּֽית־יִשְׂרָאֵ֜ל כֹּֽה־אָמַ֣ר ׀ אֲדֹנָ֣י יֱהֹוִ֗ה אִ֤ישׁ גִּלּוּלָיו֙ לְכ֣וּ עֲבֹ֔דוּ וְאַחַ֕ר אִם־אֵֽינְכֶ֖ם שֹֽׁמְעִ֣ים אֵלָ֑י וְאֶת־שֵׁ֤ם קָדְשִׁי֙ לֹ֣א תְחַלְּלוּ־עֹ֔וד בְּמַתְּנֹֽותֵיכֶ֖ם וּבְגִלּֽוּלֵיכֶֽם׃ 
<a target = '_blank' href='https://geulah.org.il/HaTanach/verse/?verse=210040'/> (20,40)</a> כִּ֣י בְהַר־קָדְשִׁ֞י בְּהַ֣ר ׀ מְרֹ֣ום יִשְׂרָאֵ֗ל נְאֻם֙ אֲדֹנָ֣י יֱהֹוִ֔ה שָׁ֣ם יַֽעַבְדֻ֜נִי כָּל־בֵּ֧ית יִשְׂרָאֵ֛ל כֻּלֹּ֖ה בָּאָ֑רֶץ שָׁ֣ם אֶרְצֵ֔ם וְשָׁ֞ם אֶדְרֹ֣ושׁ אֶת־תְּרוּמֹֽותֵיכֶ֗ם וְאֶת־רֵאשִׁ֛ית מַשְׂאֹֽותֵיכֶ֖ם בְּכָל־קָדְשֵׁיכֶֽם׃ ס 
<a target = '_blank' href='https://geulah.org.il/HaTanach/verse/?verse=210050'/> (20,41)</a> בְּרֵ֣יחַ נִיחֹחַ֮ אֶרְצֶ֣ה אֶתְכֶם֒ בְּהֹֽוצִיאִ֤י אֶתְכֶם֨ מִן־הָ֣עַמִּ֔ים וְקִבַּצְתִּ֣י אֶתְכֶ֔ם מִן־הָ֣אֲרָצֹ֔ות אֲשֶׁ֥ר נְפֹֽצֹתֶ֖ם בָּ֑ם וְנִקְדַּשְׁתִּ֥י בָכֶ֖ם לְעֵינֵ֥י הַגֹּויִֽם׃ 
<a target = '_blank' href='https://geulah.org.il/HaTanach/verse/?verse=210060'/> (20,42)</a> וִֽידַעְתֶּם֨ כִּֽי־אֲנִ֣י יְהֹוָ֔ה בַּֽהֲבִיאִ֥י אֶתְכֶ֖ם אֶל־אַדְמַ֣ת יִשְׂרָאֵ֑ל אֶל־הָאָ֗רֶץ אֲשֶׁ֤ר נָשָׂ֨אתִי֨ אֶת־יָדִ֔י לָתֵ֥ת אֹותָ֖הּ לַֽאֲבֹֽותֵיכֶֽם׃ 
<a target = '_blank' href='https://geulah.org.il/HaTanach/verse/?verse=210070'/> (20,43)</a> וּזְכַרְתֶּם־שָׁ֗ם אֶת־דַּרְכֵיכֶם֨ וְאֵת֙ כָּל־עֲלִילֹ֣ותֵיכֶ֔ם אֲשֶׁ֥ר נִטְמֵאתֶ֖ם בָּ֑ם וּנְקֹֽטֹתֶם֙ בִּפְנֵיכֶ֔ם בְּכָל־רָעֹֽותֵיכֶ֖ם אֲשֶׁ֥ר עֲשִׂיתֶֽם׃ 
<a target = '_blank' href='https://geulah.org.il/HaTanach/verse/?verse=210080'/> (20,44)</a> וִֽידַעְתֶּם֨ כִּֽי־אֲנִ֣י יְהֹוָ֔ה בַּֽעֲשֹׂותִ֥י אִתְּכֶ֖ם לְמַ֣עַן שְׁמִ֑י לֹא֩ כְדַרְכֵיכֶ֨ם הָֽרָעִ֜ים וְכַֽעֲלִילֹֽותֵיכֶ֤ם הַנִּשְׁחָתֹות֙ בֵּ֣ית יִשְׂרָאֵ֔ל נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=210090'/> (21,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210100'/> (21,2)</a> בֶּן־אָדָ֗ם שִׂ֤ים פָּנֶ֙יךָ֙ דֶּ֣רֶךְ תֵּימָ֔נָה וְהַטֵּ֖ף אֶל־דָּרֹ֑ום וְהִנָּבֵ֛א אֶל־יַ֥עַר הַשָּׂדֶ֖ה נֶֽגֶב׃ 
<a target = '_blank' href='https://geulah.org.il/HaTanach/verse/?verse=210110'/> (21,3)</a> וְאָֽמַרְתָּ֙ לְיַ֣עַר הַנֶּ֔גֶב שְׁמַ֖ע דְּבַר־יְהֹוָ֑ה כֹּֽה־אָמַ֣ר אֲדֹנָ֣י יֱהֹוִ֡ה הִֽנְנִ֣י מַצִּֽית־בְּךָ֣ ׀ אֵ֡שׁ וְאָֽכְלָ֣ה בְךָ֣ כָל־עֵֽץ־לַח֩ וְכָל־עֵ֨ץ יָבֵ֤שׁ לֹֽא־תִכְבֶּה֙ לַהֶ֣בֶת שַׁלְהֶ֔בֶת וְנִצְרְבוּ־בָ֥הּ כָּל־פָּנִ֖ים מִנֶּ֥גֶב צָפֹֽונָה׃ 
<a target = '_blank' href='https://geulah.org.il/HaTanach/verse/?verse=210120'/> (21,4)</a> וְרָאוּ֙ כָּל־בָּשָׂ֔ר כִּ֛י אֲנִ֥י יְהֹוָ֖ה בִּֽעַרְתִּ֑יהָ לֹ֖א תִּכְבֶּֽה׃ 
<a target = '_blank' href='https://geulah.org.il/HaTanach/verse/?verse=210130'/> (21,5)</a> וָֽאֹמַ֕ר אֲהָ֖הּ אֲדֹנָ֣י יֱהֹוִ֑ה הֵ֚מָּה אֹֽמְרִ֣ים לִ֔י הֲלֹ֛א מְמַשֵּׁ֥ל מְשָׁלִ֖ים הֽוּא׃  ס 
<a target = '_blank' href='https://geulah.org.il/HaTanach/verse/?verse=210140'/> (21,6)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210150'/> (21,7)</a> בֶּן־אָדָ֗ם שִׂ֤ים פָּנֶ֙יךָ֙ אֶל־יְר֣וּשָׁלִַ֔ם וְהַטֵּ֖ף אֶל־מִקְדָּשִׁ֑ים וְהִנָּבֵ֖א אֶל־אַדְמַ֥ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=210160'/> (21,8)</a> וְאָמַרְתָּ֞ לְאַדְמַ֣ת יִשְׂרָאֵ֗ל כֹּ֚ה אָמַ֣ר יְהֹוָ֔ה הִֽנְנִ֣י אֵלַ֔יִךְ וְהֹֽוצֵאתִ֥י חַרְבִּ֖י מִתַּעְרָ֑הּ וְהִכְרַתִּ֥י מִמֵּ֖ךְ צַדִּ֥יק וְרָשָֽׁע׃ 
<a target = '_blank' href='https://geulah.org.il/HaTanach/verse/?verse=210170'/> (21,9)</a> יַ֛עַן אֲשֶׁר־הִכְרַ֥תִּי מִמֵּ֖ךְ צַדִּ֣יק וְרָשָׁ֑ע לָ֠כֵן תֵּצֵ֨א חַרְבִּ֧י מִתַּעְרָ֛הּ אֶל־כָּל־בָּשָׂ֖ר מִנֶּ֥גֶב צָפֹֽון׃ 
<a target = '_blank' href='https://geulah.org.il/HaTanach/verse/?verse=210180'/> (21,10)</a> וְיָֽדְעוּ֙ כָּל־בָּשָׂ֔ר כִּ֚י אֲנִ֣י יְהֹוָ֔ה הֹוצֵ֥אתִי חַרְבִּ֖י מִתַּעְרָ֑הּ לֹ֥א תָשׁ֖וּב עֹֽוד׃    ס 
<a target = '_blank' href='https://geulah.org.il/HaTanach/verse/?verse=210190'/> (21,11)</a> וְאַתָּ֥ה בֶן־אָדָ֖ם הֵֽאָנַ֑֯ח בְּשִׁבְרֹ֤ון מָתְנַ֙יִם֙ וּבִמְרִיר֔וּת תֵּֽאָנַ֖ח לְעֵֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=210200'/> (21,12)</a> וְהָיָה֨ כִּי־יֹֽאמְר֣וּ אֵלֶ֔יךָ עַל־מָ֖ה אַתָּ֣ה נֶאְנָ֑ח וְאָֽמַרְתָּ֡ אֶל־שְׁמוּעָ֣ה כִֽי־בָאָ֡ה וְנָמֵ֣ס כָּל־לֵב֩ וְרָפ֨וּ כָל־יָדַ֜יִם וְכִֽהֲתָ֣ה כָל־ר֗וּחַ וְכָל־בִּרְכַּ֨יִם֨ תֵּלַ֣כְנָה מַּ֔יִם הִנֵּ֤ה בָאָה֨ וְנִֽהְיָ֔תָ֯ה נְאֻ֖ם אֲדֹנָ֥י יֱהֹוִֽה׃ ס 
<a target = '_blank' href='https://geulah.org.il/HaTanach/verse/?verse=210210'/> (21,13)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210220'/> (21,14)</a> בֶּן־אָדָ֕ם הִנָּבֵא֨ וְאָ֣מַרְתָּ֔ כֹּ֖ה אָמַ֣ר אֲדֹנָ֑י אֱמֹ֕ר חֶ֥רֶב חֶ֛רֶב הוּחַ֖דָּה וְגַם־מְרוּטָֽה׃ 
<a target = '_blank' href='https://geulah.org.il/HaTanach/verse/?verse=210230'/> (21,15)</a> לְמַ֨עַן טְבֹ֤חַ טֶ֨בַח֙ הוּחַ֔דָּה לְמַ֛עַן הֱיֵה־לָ֥הּ בָּ֖רָק מֹרָ֑טָּה אֹ֣ו נָשִׂ֔ישׂ שֵׁ֥בֶט בְּנִ֖י מֹאֶ֥סֶת כָּל־עֵֽץ׃ 
<a target = '_blank' href='https://geulah.org.il/HaTanach/verse/?verse=210240'/> (21,16)</a> וַיִּתֵּ֥ן אֹתָ֛הּ לְמָרְטָ֖ה לִתְפֹּ֣שׂ בַּכָּ֑ף הִ֣יא הוּחַ֤דָּה חֶ֨רֶב֨ וְהִ֣יא מֹרָ֔טָּה לָתֵ֥ת אֹותָ֖הּ בְּיַד־הֹורֵֽג׃ 
<a target = '_blank' href='https://geulah.org.il/HaTanach/verse/?verse=210250'/> (21,17)</a> זְעַ֤ק וְהֵילֵל֨ בֶּן־אָדָ֔ם כִּי־הִיא֨ הָֽיתָ֣ה  בְעַמִּ֔י הִ֖יא בְּכָל־נְשִׂיאֵ֣י יִשְׂרָאֵ֑ל מְגוּרֵ֤י אֶל־חֶ֨רֶב֨ הָי֣וּ אֶת־עַמִּ֔י לָכֵ֖֯ן סְפֹ֥ק אֶל־יָרֵֽךְ׃ 
<a target = '_blank' href='https://geulah.org.il/HaTanach/verse/?verse=210260'/> (21,18)</a> כִּ֣י בֹ֔חַן וּמָ֕ה אִם־גַּם־שֵׁ֥בֶט מֹאֶ֖סֶת לֹ֣א יִֽהְיֶ֑ה נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=210270'/> (21,19)</a> וְאַתָּ֣ה בֶן־אָדָ֔ם הִנָּבֵ֕א וְהַ֖ךְ כַּ֣ף אֶ֯ל־כָּ֑ף וְתִכָּפֵ֞ל חֶ֤רֶב שְׁלִישִׁ֨תָה֨ חֶ֣רֶב חֲלָלִ֔ים הִ֗יא חֶ֚רֶב חָלָ֣ל הַגָּדֹ֔ול הַֽחֹדֶ֖רֶת לָהֶֽם׃ 
<a target = '_blank' href='https://geulah.org.il/HaTanach/verse/?verse=210280'/> (21,20)</a> לְמַ֣עַן ׀ לָמ֣וּג לֵ֗ב וְהַרְבֵּה֙ הַמִּכְשׁלִ֔ים עַ֚ל כָּל־שַׁ֣עֲרֵיהֶ֔ם נָתַ֖תִּי אִבְחַת־חָ֑רֶב אָ֛ח עֲשׂוּיָ֥ה לְבָרָ֖ק מְעֻטָּ֥ה לְטָֽבַח׃ 
<a target = '_blank' href='https://geulah.org.il/HaTanach/verse/?verse=210290'/> (21,21)</a> הִתְאַֽחֲדִ֥י הֵימִ֖נִי הָשִׂ֣ימִי הַשְׂמִ֑י֯לִי אָ֖נָה פָּנַ֥יִךְ מֻֽעָדֹֽות׃ 
<a target = '_blank' href='https://geulah.org.il/HaTanach/verse/?verse=210300'/> (21,22)</a> וְגַם־אֲנִ֗י אַכֶּ֤ה כַפִּי֙ אֶל־כַּפִּ֔י וַֽהֲנִֽחֹתִ֖י חֲמָתִ֑י אֲנִ֥י יְהֹוָ֖ה דִּבַּֽרְתִּי׃  ס 
<a target = '_blank' href='https://geulah.org.il/HaTanach/verse/?verse=210310'/> (21,23)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210320'/> (21,24)</a> וְאַתָּ֨ה בֶן־אָדָ֜ם שִֽׂים־לְךָ֣ ׀ שְׁנַ֣יִם דְּרָכִ֗ים לָבֹוא֙ חֶ֣רֶב מֶֽלֶךְ־בָּבֶ֔ל מֵאֶ֥רֶץ אֶחָ֖ד יֵֽצְא֣וּ שְׁנֵיהֶ֑ם וְיָ֣ד בָּרֵ֔א בְּרֹֽאשׁ־דֶּ֥רֶךְ עִ֖יר בָּרֵֽא׃ 
<a target = '_blank' href='https://geulah.org.il/HaTanach/verse/?verse=210330'/> (21,25)</a> דֶּ֣רֶךְ תָּשִׂ֔ים לָבֹ֣וא חֶ֔רֶב אֵ֖ת רַבַּ֣ת בְּנֵֽי־עַמֹּ֑ון וְאֶת־יְהוּדָ֥ה בִירֽוּשָׁלִַ֖ם בְּצוּרָֽה׃ 
<a target = '_blank' href='https://geulah.org.il/HaTanach/verse/?verse=210340'/> (21,26)</a> כִּֽי־עָמַד֨ מֶֽלֶךְ־בָּבֶ֜ל אֶל־אֵ֣ם הַדֶּ֗רֶךְ בְּרֹ֛אשׁ שְׁנֵ֥י הַדְּרָכִ֖ים לִקְסָם־קָ֑סֶם קִלְקַ֤ל בַּֽחִצִּים֙ שָׁאַ֣ל בַּתְּרָפִ֔ים רָאָ֖ה בַּכָּבֵֽד׃ 
<a target = '_blank' href='https://geulah.org.il/HaTanach/verse/?verse=210350'/> (21,27)</a> בִּֽימִינֹ֞ו הָיָ֣ה ׀ הַקֶּ֣סֶם יְרֽוּשָׁלִַ֗ם לָשׂ֤וּם כָּרִים֙ לִפְתֹּ֤חַ פֶּה֙ בְּרֶ֔צַח לְהָרִ֥ים קֹ֖ול בִּתְרוּעָ֑ה לָשׂ֤וּם כָּרִים֙ עַל־שְׁעָרִ֔ים לִשְׁפֹּ֥ךְ סֹֽלְלָ֖ה לִבְנֹ֥ות דָּיֵֽק׃ 
<a target = '_blank' href='https://geulah.org.il/HaTanach/verse/?verse=210360'/> (21,28)</a> וְהָיָ֨ה לָהֶ֤ם כִּקְסָו֯ם־שָׁוְא֨ בְּעֵ֣ינֵיהֶ֔ם שְׁבֻעֵ֥י שְׁבֻעֹ֖ות לָהֶ֑ם וְהֽוּא־מַזְכִּ֥יר עָוֹ֖ן לְהִתָּפֵֽשׂ׃  פ 
<a target = '_blank' href='https://geulah.org.il/HaTanach/verse/?verse=210370'/> (21,29)</a> לָכֵ֗ן כֹּֽה־אָמַר֘ אֲדֹנָ֣י יֱהֹוִה֒ יַ֗עַן הַזְכַּרְכֶם֨ עֲוֹ֣נְכֶ֔ם בְּהִגָּלֹ֣ות פִּשְׁעֵיכֶ֗ם לְהֵֽרָאֹות֙ חַטֹּ֣או֯תֵיכֶ֔ם בְּכֹ֖ל עֲלִילֹֽותֵיכֶ֑ם יַ֚עַן הִזָּ֣כֶרְכֶ֔ם בַּכַּ֖ף תִּתָּפֵֽשׂוּ׃  ס 
<a target = '_blank' href='https://geulah.org.il/HaTanach/verse/?verse=210380'/> (21,30)</a> וְאַתָּה֨ חָלָ֣ל רָשָׁ֔ע נְשִׂ֖יא יִשְׂרָאֵ֑ל אֲשֶׁר־בָּ֣א יֹומֹ֔ו בְּעֵ֖ת עֲוֹ֥ן קֵֽץ׃    ס 
<a target = '_blank' href='https://geulah.org.il/HaTanach/verse/?verse=210390'/> (21,31)</a> כֹּ֤ה אָמַר֨ אֲדֹנָ֣י יֱהֹוִ֔ה הָסִיר֙ הַמִּצְנֶ֔פֶת וְהָרִ֖ים הָֽעֲטָרָ֑ה זֹ֣את לֹא־זֹ֔את הַשָּׁפָ֣לָה הַגְבֵּ֔הַ  וְהַגָּבֹ֖הַ  הַשְׁפִּֽיל׃ 
<a target = '_blank' href='https://geulah.org.il/HaTanach/verse/?verse=210400'/> (21,32)</a> עַוָּ֥ה עַוָּ֖ה עַוָּ֣ה אֲשִׂימֶ֑נָּה גַּם־זֹאת֙ לֹ֣א הָיָ֔ה עַד־בֹּ֛א אֲשֶׁר־לֹ֥ו הַמִּשְׁפָּ֖ט וּנְתַתִּֽיו׃  פ 
<a target = '_blank' href='https://geulah.org.il/HaTanach/verse/?verse=210410'/> (21,33)</a> וְאַתָּ֣ה בֶן־אָדָ֗ם הִנָּבֵ֤א וְאָֽמַרְתָּ֙ כֹּ֤ה אָמַר֨ אֲדֹנָ֣י יֱהֹוִ֔ה אֶל־בְּנֵ֥י עַמֹּ֖ון וְאֶל־חֶרְפָּתָ֑ם וְאָֽמַרְתָּ֗ חֶ֣רֶב חֶ֤רֶב פְּתוּחָה֙ לְטֶ֣בַח מְרוּטָ֔ה לְהָכִ֖יל לְמַ֥עַן בָּרָֽק׃ 
<a target = '_blank' href='https://geulah.org.il/HaTanach/verse/?verse=210420'/> (21,34)</a> בַּֽחֲזֹ֥ות לָךְ֨ שָׁ֔וְא בִּקְסָם־לָ֖ךְ כָּזָ֑ב לָתֵ֣ת אֹותָ֗ךְ אֶֽל־צַוְּארֵי֙ חַֽלְלֵ֣י רְשָׁעִ֔ים אֲשֶׁר־בָּ֣א יֹומָ֔ם בְּעֵ֖ת עֲוֹ֥ן קֵֽץ׃ 
<a target = '_blank' href='https://geulah.org.il/HaTanach/verse/?verse=210430'/> (21,35)</a> הָשַׁ֖ב אֶל־תַּעְרָ֑הּ בִּמְקֹ֧ום אֲשֶׁר־נִבְרֵ֛את בְּאֶ֥רֶץ מְכֻֽרֹותַ֖יִךְ אֶשְׁפֹּ֥ט אֹתָֽךְ׃ 
<a target = '_blank' href='https://geulah.org.il/HaTanach/verse/?verse=210440'/> (21,36)</a> וְשָֽׁפַכְתִּ֤י עָלַ֨יִךְ֨ זַעְמִ֔י בְּאֵ֥שׁ עֶבְרָתִ֖י אָפִ֣יחַ עָלָ֑יִךְ וּנְתַתִּ֗יךְ בְּיַד֨ אֲנָשִׁ֣ים בֹּֽעֲרִ֔ים חָֽרָשֵׁ֖י מַשְׁחִֽית׃ 
<a target = '_blank' href='https://geulah.org.il/HaTanach/verse/?verse=210450'/> (21,37)</a> לָאֵ֤שׁ תִּֽהְיֶה֙ לְאָכְלָ֔ה דָּמֵ֥ךְ יִֽהְיֶ֖ה בְּתֹ֣וךְ הָאָ֑רֶץ לֹ֣א תִזָּכֵ֔רִי כִּ֛י אֲנִ֥י יְהֹוָ֖ה דִּבַּֽרְתִּי׃  פ 
<a target = '_blank' href='https://geulah.org.il/HaTanach/verse/?verse=210460'/> (22,1)</a> ֯וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210470'/> (22,2)</a> וְאַתָּ֣ה בֶן־אָדָ֔ם הֲתִשְׁפֹּ֥ט הֲתִשְׁפֹּ֖ט אֶת־עִ֣יר הַדָּמִ֑ים וְהֹ֣ודַעְתָּ֔הּ אֵ֖ת כָּל־תֹּֽועֲבֹתֶֽיהָ׃ 
<a target = '_blank' href='https://geulah.org.il/HaTanach/verse/?verse=210480'/> (22,3)</a> וְאָֽמַרְתָּ֗ כֹּ֤ה אָמַר֨ אֲדֹנָ֣י יֱהֹוִ֔ה עִ֣יר שֹׁפֶ֥כֶת דָּ֛ם בְּתֹוכָ֖הּ לָבֹ֣וא עִתָּ֑הּ וְעָֽשְׂתָ֧ה גִלּוּלִ֛ים עָלֶ֖יהָ לְטָמְאָֽה׃ 
<a target = '_blank' href='https://geulah.org.il/HaTanach/verse/?verse=210490'/> (22,4)</a> בְּדָמֵ֨ךְ אֲשֶׁר־שָׁפַ֜כְתְּ אָשַׁ֗מְתְּ וּבְגִלּוּלַ֤יִךְ אֲשֶׁר־עָשִׂית֙ טָמֵ֔את וַתַּקְרִ֣יבִי יָמַ֔יִךְ וַתָּבֹ֖וא עַ֯ד־שְׁנֹותָ֑יִךְ עַל־כֵּ֗ן נְתַתִּ֤יךְ חֶרְפָּה֙ לַ֯גֹּויִ֔ם וְקַלָּסָ֖ה לְכָל־הָֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=210500'/> (22,5)</a> הַקְּרֹבֹ֛ות וְהָֽרְחֹקֹ֥ות מִמֵּ֖ךְ יִתְקַלְּסוּ־בָ֑ךְ טְמֵאַ֣ת הַשֵּׁ֔ם רַבַּ֖ת הַמְּהוּמָֽה׃ 
<a target = '_blank' href='https://geulah.org.il/HaTanach/verse/?verse=210510'/> (22,6)</a> הִנֵּה֙ נְשִׂיאֵ֣י יִשְׂרָאֵ֔ל אִ֥ישׁ לִזְרֹעֹ֖ו הָ֣יוּ בָ֑ךְ לְמַ֖עַן שְׁפָךְ־דָּֽם׃ 
<a target = '_blank' href='https://geulah.org.il/HaTanach/verse/?verse=210520'/> (22,7)</a> אָ֤ב וָאֵם֨ הֵקַ֣לּוּ בָ֔ךְ לַגֵּ֛ר עָשׂ֥וּ בַע֖שֶׁק בְּתֹוכֵ֑ךְ יָתֹ֥ום וְאַלְמָנָ֖ה הֹ֥ונוּ בָֽךְ׃ 
<a target = '_blank' href='https://geulah.org.il/HaTanach/verse/?verse=210530'/> (22,8)</a> קָֽדָשַׁ֖י בָּזִ֑ית וְאֶת־שַׁבְּתֹתַ֖י חִלָּֽלְתְּ׃ 
<a target = '_blank' href='https://geulah.org.il/HaTanach/verse/?verse=210540'/> (22,9)</a> אַנְשֵׁ֥י רָכִ֛יל הָ֥יוּ בָ֖ךְ לְמַ֣עַן שְׁפָךְ־דָּ֑ם וְאֶל־הֶֽהָרִים֙ אָ֣כְלוּ בָ֔ךְ זִמָּ֖ה עָשׂ֥וּ בְתֹוכֵֽךְ׃ 
<a target = '_blank' href='https://geulah.org.il/HaTanach/verse/?verse=210550'/> (22,10)</a> עֶרְוַת־אָ֖ב גִּלָּה־בָ֑ךְ טְמֵאַ֥ת הַנִּדָּ֖ה עִנּוּ־בָֽךְ׃ 
<a target = '_blank' href='https://geulah.org.il/HaTanach/verse/?verse=210560'/> (22,11)</a> וְאִ֣ישׁ ׀ אֶת־אֵ֣שֶׁת רֵעֵ֗הוּ עָשָׂה֙ תֹּֽועֵבָ֔ה וְאִ֥ישׁ אֶת־כַּלָּתֹ֖ו טִמֵּ֣א בְזִמָּ֑ה וְאִ֛ישׁ אֶת־אֲחֹתֹ֥ו בַת־אָבִ֖יו עִנָּה־בָֽךְ׃ 
<a target = '_blank' href='https://geulah.org.il/HaTanach/verse/?verse=210570'/> (22,12)</a> שֹׁ֥חַד לָֽקְחוּ־בָ֖ךְ לְמַ֣עַן שְׁפָךְ־דָּ֑ם נֶ֧שֶׁךְ וְתַרְבִּ֣ית לָקַ֗חַתְּ וַתְּבַצְּעִ֤י רֵעַ֨יִךְ֨ בַּע֔שֶׁק וְאֹתִ֣י שָׁכַ֔חַתְּ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=210580'/> (22,13)</a> וְהִנֵּה֙ הִכֵּ֣יתִי כַפִּ֔י אֶל־בִּצְעֵ֖ךְ אֲשֶׁ֣ר עָשִׂ֑ית וְעַ֨ל־דָּמֵ֔ךְ אֲשֶׁ֥ר הָי֖וּ בְּתֹוכֵֽךְ׃ 
<a target = '_blank' href='https://geulah.org.il/HaTanach/verse/?verse=210590'/> (22,14)</a> הֲיַֽעֲמֹ֤ד לִבֵּךְ֙ אִם־תֶּֽחֱזַ֣קְנָה יָדַ֔יִךְ לַיָּמִ֕ים אֲשֶׁ֥ר אֲנִ֖י עֹשֶׂ֣ה אֹותָ֑ךְ אֲנִ֥י יְהֹוָ֖ה דִּבַּ֥רְתִּי וְעָשִֽׂיתִי׃ 
<a target = '_blank' href='https://geulah.org.il/HaTanach/verse/?verse=210600'/> (22,15)</a> וַֽהֲפִֽיצֹותִ֤י אֹותָךְ֨ בַּגֹּויִ֔ם וְזֵֽרִיתִ֖יךְ בָּֽאֲרָצֹ֑ות וַֽהֲתִמֹּתִ֥י טֻמְאָתֵ֖ךְ מִמֵּֽךְ׃ 
<a target = '_blank' href='https://geulah.org.il/HaTanach/verse/?verse=210610'/> (22,16)</a> וְנִחַ֥לְתְּ בָּ֖ךְ לְעֵינֵ֣י גֹויִ֑ם וְיָדַ֖עַתְּ כִּֽי־אֲנִ֥י יְהֹוָֽה׃֯  ס 
<a target = '_blank' href='https://geulah.org.il/HaTanach/verse/?verse=210620'/> (22,17)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210630'/> (22,18)</a> בֶּן־אָדָ֕ם הָֽיוּ־לִ֥י בֵֽית־יִשְׂרָאֵ֖ל לְסִ֑ו֯ג כֻּלָּ֡ם נְ֠חשֶׁת וּבְדִ֨יל וּבַרְזֶ֤ל וְעֹופֶ֨רֶת֨ בְּתֹ֣וךְ כּ֔וּר סִיגִ֥ים כֶּ֖סֶף הָיֽוּ׃    ס 
<a target = '_blank' href='https://geulah.org.il/HaTanach/verse/?verse=210640'/> (22,19)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה יַ֛עַן הֱיֹ֥ות כֻּלְּכֶ֖ם לְסִגִ֑ים לָכֵן֙ הִֽנְנִ֣י קֹבֵ֣ץ אֶתְכֶ֔ם אֶל־תֹּ֖וךְ יְרֽוּשָׁלִָֽם׃ 
<a target = '_blank' href='https://geulah.org.il/HaTanach/verse/?verse=210650'/> (22,20)</a> קְבֻ֣צַת כֶּ֡סֶף וּ֠נְחשֶׁת וּבַרְזֶ֨ל וְעֹופֶ֤רֶת וּבְדִיל֨ אֶל־תֹּ֣וךְ כּ֔וּר לָפַֽחַת־עָלָ֥יו אֵ֖שׁ לְהַנְתִּ֑יךְ כֵּ֤ן אֶקְבֹּץ֙ בְּאַפִּ֣י וּבַֽחֲמָתִ֔י וְהִנַּחְתִּ֥י וְהִתַּכְתִּ֖י אֶתְכֶֽם׃ 
<a target = '_blank' href='https://geulah.org.il/HaTanach/verse/?verse=210660'/> (22,21)</a> וְכִנַּסְתִּ֣י אֶתְכֶ֔ם וְנָֽפַחְתִּ֥י עֲלֵיכֶ֖ם בְּאֵ֣שׁ עֶבְרָתִ֑י וְנִתַּכְתֶּ֖ם בְּתֹוכָֽהּ׃ 
<a target = '_blank' href='https://geulah.org.il/HaTanach/verse/?verse=210670'/> (22,22)</a> כְּהִתּ֥וּךְ כֶּ֨סֶף֨ בְּתֹ֣וךְ כּ֔וּר כֵּ֖ן תֻּתְּכ֣וּ בְתֹוכָ֑הּ וִֽידַעְתֶּ֨ כִּֽי־אֲנִ֣י יְהֹוָ֔ה שָׁפַ֥כְתִּי חֲמָתִ֖י עֲלֵיכֶֽם׃  ס 
<a target = '_blank' href='https://geulah.org.il/HaTanach/verse/?verse=210680'/> (22,23)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210690'/> (22,24)</a> בֶּן־אָדָ֕ם אֱמָר־לָ֕הּ אַ֣תְּ אֶ֔רֶץ לֹ֥א מְטֹֽהָרָ֖ה הִ֑יא לֹ֥א גֻשְׁ֯מָ֖הּ֯ בְּיֹ֥ום זָֽעַם׃ 
<a target = '_blank' href='https://geulah.org.il/HaTanach/verse/?verse=210700'/> (22,25)</a> קֶ֤שֶׁר נְבִיאֶ֨יהָ֨ בְּתֹוכָ֔הּ כַּֽאֲרִ֥י שֹׁואֵ֖ג טֹ֣רֵ֥֯ף טָ֑רֶף נֶ֣פֶשׁ אָ֯כָ֗לוּ חֹ֤סֶן וִיקָר֨ יִקָּ֔ח֯וּ אַלְמְנֹותֶ֖יהָ הִרְבּ֥וּ בְתֹוכָֽהּ׃ 
<a target = '_blank' href='https://geulah.org.il/HaTanach/verse/?verse=210710'/> (22,26)</a> כֹּֽהֲנֶ֜יהָ חָמְס֣וּ תֹֽורָתִי֮ וַיְחַלְּל֣וּ קָֽדָשַׁי֒ בֵּֽין־קֹ֤דֶשׁ לְחֹל֨ לֹ֣א הִבְדִּ֔ילוּ וּבֵין־הַטָּמֵ֥א לְטָהֹ֖ור לֹ֣א הֹודִ֑יעוּ וּמִשַׁבְּתֹותַי֙ הֶעְלִ֣ימוּ עֵֽינֵיהֶ֔ם וָֽאֵחַ֖ל בְּתֹוכָֽם׃ 
<a target = '_blank' href='https://geulah.org.il/HaTanach/verse/?verse=210720'/> (22,27)</a> שָׂרֶ֣יהָ בְקִרְבָּ֔הּ כִּזְאֵבִ֖ים טֹ֣רְפֵי טָ֑רֶף לִשְׁפָּךְ־דָּם֙ לְאַבֵּ֣ד נְפָשֹׁ֔ות לְמַ֖עַן בְּצֹ֥עַ בָּֽצַע׃ 
<a target = '_blank' href='https://geulah.org.il/HaTanach/verse/?verse=210730'/> (22,28)</a> וּנְבִיאֶ֗יהָ טָח֤וּ לָהֶם֨ תָּפֵ֔ל חֹזִ֣ים שָׁ֔וְא וְקֹֽסְמִ֥ים לָהֶ֖ם כָּזָ֑ב אֹֽמְרִ֗ים כֹּ֤ה אָמַר֙ אֲדֹנָ֣י יֱהֹוִ֔ה וַֽיהֹוָ֖ה לֹ֥א דִבֵּֽר׃ 
<a target = '_blank' href='https://geulah.org.il/HaTanach/verse/?verse=210740'/> (22,29)</a> עַ֤ם הָאָ֨רֶץ֨ עָ֣שְׁקוּ עֹ֔שֶׁק וְגָֽזְל֖וּ גָּזֵ֑ל וְעָנִ֤י וְאֶבְיֹון֙ הֹונ֔וּ וְאֶת־הַגֵּ֥ר עָֽשְׁק֖וּ בְּלֹ֥א מִשְׁפָּֽט׃ 
<a target = '_blank' href='https://geulah.org.il/HaTanach/verse/?verse=210750'/> (22,30)</a> וָֽאֲבַקֵּ֣שׁ מֵהֶ֡ם אִ֣ישׁ גֹּדֵֽר־גָּדֵר֩ וְעֹמֵ֨ד בַּפֶּ֧רֶץ לְפָנַ֛י בְּעַ֥ד הָאָ֖רֶץ לְבִלְתִּ֣י שַֽׁחֲתָ֑הּ וְלֹ֖א מָצָֽאתִי׃ 
<a target = '_blank' href='https://geulah.org.il/HaTanach/verse/?verse=210760'/> (22,31)</a> וָֽאֶשְׁפֹּ֤ךְ עֲלֵיהֶם֨ זַעְמִ֔י בְּאֵ֥שׁ עֶבְרָתִ֖י כִּלִּיתִ֑ים דַּרְכָּם֙ בְּרֹאשָׁ֣ם נָתַ֔תִּי נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=210770'/> (23,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=210780'/> (23,2)</a> בֶּן־אָדָ֑ם שְׁתַּ֣יִם נָשִׁ֔ים בְּנֹ֥ות אֵֽם־אַחַ֖ת הָיֽוּ׃ 
<a target = '_blank' href='https://geulah.org.il/HaTanach/verse/?verse=210790'/> (23,3)</a> וַתִּזְנֶ֣ינָה בְּמִצְרַ֔יִם בִּנְעֽוּרֵיהֶ֖ן זָנ֑וּ שָׁ֚מָּה מֹֽעֲכ֣וּ שְׁדֵיהֶ֔ן וְשָׁ֣ם עִשּׂ֔וּ דַּדֵּ֖י בְּתֽוּלֵיהֶֽן׃ 
<a target = '_blank' href='https://geulah.org.il/HaTanach/verse/?verse=210800'/> (23,4)</a> וּשְׁמֹותָ֗ן אָֽהֳלָ֤ה הַגְּדֹולָה֨ וְאָֽהֳלִיבָ֣ה אֲחֹותָ֔הּ וַתִּֽהְיֶ֣ינָה לִ֔י וַתֵּלַ֖דְנָה בָּנִ֣ים וּבָנֹ֑ות וּשְׁמֹותָ֕ן שֹֽׁמְרֹ֣ון אָֽהֳלָ֔ה וִירֽוּשָׁלִַ֖ם אָֽהֳלִיבָֽה׃ 
<a target = '_blank' href='https://geulah.org.il/HaTanach/verse/?verse=210810'/> (23,5)</a> וַתִּ֥זֶן אָֽהֳלָ֖ה תַּחְתָּ֑י וַתַּעְגַּב֨ עַל־מְאַֽהֲבֶ֔יהָ אֶל־אַשּׁ֖וּר קְרֹובִֽים׃ 
<a target = '_blank' href='https://geulah.org.il/HaTanach/verse/?verse=210820'/> (23,6)</a> לְבֻשֵׁ֤י תְכֵ֨לֶת֨ פַּחֹ֣ות וּסְגָנִ֔ים בַּח֥וּרֵי חֶ֖מֶד כֻּלָּ֑ם פָּֽרָשִׁ֕ים רֹֽכְבֵ֖י סוּסִֽים׃ 
<a target = '_blank' href='https://geulah.org.il/HaTanach/verse/?verse=210830'/> (23,7)</a> וַתִּתֵּ֤ן תַּזְנוּתֶ֙יהָ֙ עֲלֵיהֶ֔ם מִבְחַ֥ר בְּנֵֽי־אַשּׁ֖וּר כֻּלָּ֑ם וּבְכֹ֧ל אֲשֶׁר־עָֽגְבָ֛ה בְּכָל־גִּלּֽוּלֵיהֶ֖ם נִטְמָֽאָה׃ 
<a target = '_blank' href='https://geulah.org.il/HaTanach/verse/?verse=210840'/> (23,8)</a> וְאֶת־תַּזְנוּתֶ֤יהָ מִמִּצְרַ֙יִם֙ לֹ֣א עָזָ֔בָ֯ה כִּ֤י אֹותָהּ֙ שָֽׁכְב֣וּ בִנְעוּרֶ֔יהָ וְהֵ֥מָּה עִשּׂ֖וּ דַּדֵּ֣י בְתוּלֶ֑יהָ וַיִּשְׁפְּכ֥וּ תַזְנוּתָ֖ם עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=210850'/> (23,9)</a> לָכֵ֥ן נְתַתִּ֖יהָ בְּיַד־מְאַֽהֲבֶ֑יהָ בְּיַד֙ בְּנֵ֣י אַשּׁ֔וּר אֲשֶׁ֥ר עָֽגְבָ֖ה עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=210860'/> (23,10)</a> הֵמָּה֮ גִּלּ֣וּ עֶרְוָתָהּ֒ בָּנֶ֤יהָ וּבְנֹותֶ֨יהָ֙ לָקָ֔ח֯וּ וְאֹותָ֖הּ בַּחֶ֣רֶב הָרָ֑גוּ וַתְּהִי־שֵׁם֙ לַנָּשִׁ֔ים וּשְׁפוּטִ֖ים עָ֥שׂוּ בָֽהּ׃  
<a target = '_blank' href='https://geulah.org.il/HaTanach/verse/?verse=210870'/> (23,11)</a> וַתֵּ֨רֶא֙ אֲחֹותָ֣הּ אָֽהֳלִיבָ֔ה וַתַּשְׁחֵ֥ת עַגְבָתָ֖הּ מִמֶּ֑נָּה וְאֶ֨ת־תַּזְנוּתֶ֔יהָ מִזְּנוּנֵ֖י אֲחֹותָֽהּ׃ 
<a target = '_blank' href='https://geulah.org.il/HaTanach/verse/?verse=210880'/> (23,12)</a> אֶל־בְּנֵי֩ אַשּׁ֨וּר עָגָ֜בָ֯ה פַּחֹות֙ וּסְגָנִ֤ים קְרֹבִים֙ לְבֻשֵׁ֣י מִכְלֹ֔ול פָּֽרָשִׁ֖ים רֹֽכְבֵ֣י סוּסִ֑ים בַּח֥וּרֵי חֶ֖מֶד כֻּלָּֽם׃ 
<a target = '_blank' href='https://geulah.org.il/HaTanach/verse/?verse=210890'/> (23,13)</a> וָאֵ֖רֶא כִּ֣י נִטְמָ֑אָה דֶּ֥רֶךְ אֶחָ֖ד לִשְׁתֵּיהֶֽן׃ 
<a target = '_blank' href='https://geulah.org.il/HaTanach/verse/?verse=210900'/> (23,14)</a> וַתֹּ֖וסֶף אֶל־תַּזְנוּתֶ֑יהָ וַתֵּ֗רֶא אַנְשֵׁי֙ מְחֻקֶּ֣ה עַל־הַקִּ֔יר צַלְמֵ֣י כַשְׂדִּ֔יי֯ם חֲקֻקִ֖ים בַּשָּׁשַֽׁר׃ 
<a target = '_blank' href='https://geulah.org.il/HaTanach/verse/?verse=210910'/> (23,15)</a> חֲגֹורֵ֨י אֵזֹ֜ור בְּמָתְנֵיהֶ֗ם סְרוּחֵ֤י טְבוּלִים֙ בְּרָ֣אשֵׁיהֶ֔ם מַרְאֵ֥ה שָֽׁלִשִׁ֖ים כֻּלָּ֑ם דְּמ֤וּת בְּנֵֽי־בָבֶל֨ כַּשְׂדִּ֔ים אֶ֖רֶץ מֹֽולַדְתָּֽם׃ 
<a target = '_blank' href='https://geulah.org.il/HaTanach/verse/?verse=210920'/> (23,16)</a> וַתַּעְגְּבָ֥֯ עֲלֵיהֶ֖ם לְמַרְאֵ֣ה עֵינֶ֑יהָ וַתִּשְׁלַ֧ח מַלְאָכִ֛ים אֲלֵיהֶ֖ם כַּשְׂדִּֽימָה׃ 
<a target = '_blank' href='https://geulah.org.il/HaTanach/verse/?verse=210930'/> (23,17)</a> וַיָּבֹ֨אוּ אֵלֶ֤יהָ בְנֵֽי־בָבֶל֨ לְמִשְׁכַּ֣ב דֹּדִ֔ים וַיְטַמְּא֥וּ אֹותָ֖הּ בְּתַזְנוּתָ֑ם וַתִּ֨טְמָא־בָ֔ם וַתֵּ֥קַע נַפְשָׁ֖הּ מֵהֶֽם׃ 
<a target = '_blank' href='https://geulah.org.il/HaTanach/verse/?verse=210940'/> (23,18)</a> וַתְּגַל֨ תַּזְנוּתֶ֔יהָ וַתְּגַ֖ל אֶת־עֶרְוָתָ֑הּ וַתֵּ֤קַע נַפְשִׁי֙ מֵֽעָלֶ֔יהָ כַּֽאֲשֶׁ֛ר נָֽקְעָ֥ה נַפְשִׁ֖י מֵעַ֥ל אֲחֹותָֽהּ׃ 
<a target = '_blank' href='https://geulah.org.il/HaTanach/verse/?verse=210950'/> (23,19)</a> וַתַּרְבֶּ֖ה אֶת־תַּזְנוּתֶ֑יהָ לִזְכֹּר֨ אֶת־יְמֵ֣י נְעוּרֶ֔יהָ אֲשֶׁ֥ר זָֽנְתָ֖ה בְּאֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=210960'/> (23,20)</a> וַתַּעְגְּבָ֔ה עַ֖ל פִּלַגְשֵׁיהֶ֑ם אֲשֶׁ֤ר בְּשַׂ֤ר חֲמֹורִים֨ בְּשָׂרָ֔ם וְזִרְמַ֥ת סוּסִ֖ים זִרְמָתָֽם׃ 
<a target = '_blank' href='https://geulah.org.il/HaTanach/verse/?verse=210970'/> (23,21)</a> וַתִּפְקְדִ֔י אֵ֖ת זִמַּ֣ת נְעוּרָ֑יִךְ בַּֽעְשֹׂ֤ות מִמִּצְרַ֨יִם֙ דַּדַּ֔יִךְ לְמַ֖עַן שְׁדֵ֥י נְעוּרָֽיִךְ׃    ס 
<a target = '_blank' href='https://geulah.org.il/HaTanach/verse/?verse=210980'/> (23,22)</a> לָכֵ֣ן אָֽהֳלִיבָ֗ה כֹּֽה־אָמַר֘ אֲדֹנָ֣י יֱהֹוִה֒ הִֽנְנִ֨י מֵעִ֤יר אֶת־מְאַֽהֲבַ֨יִךְ֨ עָלַ֔יִךְ אֵ֛ת אֲשֶׁר־נָקְעָ֥ה נַפְשֵׁ֖ךְ מֵהֶ֑ם וַֽהֲבֵאתִ֥ים עָלַ֖יִךְ מִסָּבִֽיב׃ 
<a target = '_blank' href='https://geulah.org.il/HaTanach/verse/?verse=210990'/> (23,23)</a> בְּנֵ֧י בָבֶ֣ל וְכָל־כַּשְׂדִּ֗ים פְּקֹ֤וד וְשֹׁ֨ועַ֨ וְקֹ֔ועַ כָּל־בְּנֵ֥י אַשּׁ֖וּר אֹותָ֑ם בַּח֨וּרֵי חֶ֜מֶד פַּחֹ֤ות וּסְגָנִים֙ כֻּלָּ֔ם שָֽׁלִשִׁים֙ וּקְרוּאִ֔ים רֹֽכְבֵ֥י סוּסִ֖ים כֻּלָּֽם׃ 
<a target = '_blank' href='https://geulah.org.il/HaTanach/verse/?verse=211000'/> (23,24)</a> וּבָ֣אוּ עָלַ֡יִךְ הֹ֠צֶן רֶ֤כֶב וְגַלְגַּל֨ וּבִקְהַ֣ל עַמִּ֔ים צִנָּ֤ה וּמָגֵן֙ וְקֹובַ֔ע יָשִׂ֥ימוּ עָלַ֖יִךְ סָבִ֑יב וְנָֽתַתִּ֤י לִפְנֵיהֶם֨ מִשְׁפָּ֔ט וּשְׁפָט֖וּךְ בְּמִשְׁפְּטֵיהֶֽם׃ 
<a target = '_blank' href='https://geulah.org.il/HaTanach/verse/?verse=211010'/> (23,25)</a> וְנָֽתַתִּ֨י קִנְאָתִ֜י בָּ֗ךְ וְעָשׂ֤וּ אֹותָךְ֙ בְּחֵמָ֔ה אַפֵּ֤ךְ וְאָזְנַ֙יִךְ֙ יָסִ֔ירוּ וְאַֽחֲרִיתֵ֖ךְ בַּחֶ֣רֶב תִּפֹּ֑ול הֵ֗מָּה בָּנַ֤יִךְ וּבְנֹתַ֨יִךְ֙ יִקָּ֔ח֯וּ וְאַֽחֲרִיתֵ֖ךְ תֵּֽאָכֵ֥ל בָּאֵֽשׁ׃ 
<a target = '_blank' href='https://geulah.org.il/HaTanach/verse/?verse=211020'/> (23,26)</a> וְהִפְשִׁיט֖וּךְ אֶת־בְּגָדָ֑יִךְ וְלָֽקְח֖וּ כְּלֵ֥י תִפְאַרְתֵּֽךְ׃ 
<a target = '_blank' href='https://geulah.org.il/HaTanach/verse/?verse=211030'/> (23,27)</a> וְהִשְׁבַּתִּ֤י זִמָּתֵךְ֨ מִמֵּ֔ךְ וְאֶת־זְנוּתֵ֖ךְ מֵאֶ֣רֶץ מִצְרָ֑יִם וְלֹֽא־תִשְׂאִ֤י עֵינַ֨יִךְ֨ אֲלֵיהֶ֔ם וּמִצְרַ֖יִם לֹ֥א תִזְכְּרִי־עֹֽוד׃    ס 
<a target = '_blank' href='https://geulah.org.il/HaTanach/verse/?verse=211040'/> (23,28)</a> כִּ֣י כֹ֤ה אָמַר֨ אֲדֹנָ֣י יֱהֹוִ֔ה הִֽנְנִי֙ נֹֽתְנָ֔ךְ בְּיַ֖ד אֲשֶׁ֣ר שָׂנֵ֑את בְּיַ֛ד אֲשֶׁר־נָֽקְעָ֥ה נַפְשֵׁ֖ךְ מֵהֶֽם׃ 
<a target = '_blank' href='https://geulah.org.il/HaTanach/verse/?verse=211050'/> (23,29)</a> וְעָשׂ֨וּ אֹותָ֜ךְ בְּשִׂנְאָ֗ה וְלָֽקְחוּ֙ כָּל־יְגִיעֵ֔ךְ וַֽעֲזָב֖וּךְ עֵרֹ֣ם וְעֶרְיָ֑ה וְנִגְלָה֙ עֶרְוַ֣ת זְנוּנַ֔יִךְ וְזִמָּתֵ֖ךְ וְתַזְנוּתָֽיִךְ׃ 
<a target = '_blank' href='https://geulah.org.il/HaTanach/verse/?verse=211060'/> (23,30)</a> עָשׂ֥ה אֵ֖לֶּה לָ֑ךְ בִּזְנֹותֵךְ֨ אַֽחֲרֵ֣י גֹויִ֔ם עַ֥ל אֲשֶׁר־נִטְמֵ֖את בְּגִלּֽוּלֵיהֶֽם׃ 
<a target = '_blank' href='https://geulah.org.il/HaTanach/verse/?verse=211070'/> (23,31)</a> בְּדֶ֥רֶךְ אֲחֹותֵ֖ךְ הָלָ֑כְתְּ וְנָֽתַתִּ֥י כֹוסָ֖הּ בְּיָדֵֽךְ׃    ס 
<a target = '_blank' href='https://geulah.org.il/HaTanach/verse/?verse=211080'/> (23,32)</a> כֹּ֤ה אָמַר֙ אֲדֹנָ֣י יֱהֹוִ֔ה כֹּ֤וס אֲחֹותֵךְ֨ תִּשְׁתִּ֔י הָֽעֲמֻקָּ֖ה וְהָֽרְחָבָ֑ה תִּֽהְיֶ֥ה לִצְחֹ֛ק וּלְלַ֖עַג מִרְבָּ֥ה לְהָכִֽיל׃ 
<a target = '_blank' href='https://geulah.org.il/HaTanach/verse/?verse=211090'/> (23,33)</a> שִׁכָּרֹ֥ון וְיָגֹ֖ון תִּמָּלֵ֑אִי כֹּ֚וס שַׁמָּ֣ה וּשְׁמָמָ֔ה כֹּ֖וס אֲחֹותֵ֥ךְ שֹֽׁמְרֹֽון׃ 
<a target = '_blank' href='https://geulah.org.il/HaTanach/verse/?verse=211100'/> (23,34)</a> וְשָׁתִ֨ית אֹותָ֜הּ וּמָצִ֗ית וְאֶת־חֲרָשֶׂ֛יהָ תְּגָרֵ֖מִי וְשָׁדַ֣יִךְ תְּנַתֵּ֑קִי כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יֱהֹוִֽה׃    ס 
<a target = '_blank' href='https://geulah.org.il/HaTanach/verse/?verse=211110'/> (23,35)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה יַ֚עַן שָׁכַ֣חַתְּ אֹותִ֔י וַתַּשְׁלִ֥יכִי אֹותִ֖י אַֽחֲרֵ֣י גַוֵּ֑ךְ וְגַם־אַ֛תְּ שְׂאִ֥י זִמָּתֵ֖ךְ וְאֶת־תַּזְנוּתָֽיִךְ׃    ס 
<a target = '_blank' href='https://geulah.org.il/HaTanach/verse/?verse=211120'/> (23,36)</a> וַיֹּ֤אמֶר יְהֹוָה֨ אֵלַ֔י בֶּן־אָדָ֕ם הֲתִשְׁפֹּ֥וט אֶת־אָֽהֳלָ֖ה וְאֶת־אָֽהֳלִיבָ֑ה וְהַגֵּ֣ד לָהֶ֔ן אֵ֖ת תֹּֽועֲבֹֽותֵיהֶֽן׃ 
<a target = '_blank' href='https://geulah.org.il/HaTanach/verse/?verse=211130'/> (23,37)</a> כִּ֣י נִאֵ֗פוּ וְדָם֨ בִּֽידֵיהֶ֔ן וְאֶת־גִּלּֽוּלֵיהֶ֖ן נִאֵ֑פוּ וְגַ֤ם אֶת־בְּנֵיהֶן֙ אֲשֶׁ֣ר יָֽלְדוּ־לִ֔י הֶֽעֱבִ֥ירוּ לָהֶ֖ם לְאָכְלָֽה׃ 
<a target = '_blank' href='https://geulah.org.il/HaTanach/verse/?verse=211140'/> (23,38)</a> עֹ֥וד זֹ֖את עָ֣שׂוּ לִ֑י טִמְּא֤וּ אֶת־מִקְדָּשִׁי֙ בַּיֹּ֣ום הַה֔וּא וְאֶת־שַׁבְּתֹותַ֖י חִלֵּֽלוּ׃ 
<a target = '_blank' href='https://geulah.org.il/HaTanach/verse/?verse=211150'/> (23,39)</a> וּֽבְשַֽׁחֲטָ֤ם אֶת־בְּנֵיהֶם֙ לְגִלּ֣וּלֵיהֶ֔ם וַיָּבֹ֧אוּ אֶל־מִקְדָּשִׁ֛י בַּיֹּ֥ום הַה֖וּא לְחַלְּלֹ֑ו וְהִנֵּה־כֹ֥ה עָשׂ֖וּ בְּתֹ֥וךְ בֵּיתִֽי׃ 
<a target = '_blank' href='https://geulah.org.il/HaTanach/verse/?verse=211160'/> (23,40)</a> וְאַ֗ף כִּ֤י תִשְׁלַ֨חְנָה֙ לַֽאֲנָשִׁ֔ים בָּאִ֖ים מִמֶּרְחָ֑ק אֲשֶׁ֨ר מַלְאָ֜ךְ שָׁל֤וּחַ אֲלֵיהֶם֙ וְהִנֵּה־בָ֔אוּ לַֽאֲשֶׁ֥ר רָחַ֛צְתְּ כָּחַ֥לְתְּ עֵינַ֖יִךְ וְעָ֥דִית עֶֽדִי׃ 
<a target = '_blank' href='https://geulah.org.il/HaTanach/verse/?verse=211170'/> (23,41)</a> וְיָשַׁ֨בְתְּ֙ עַל־מִטָּ֣ה כְבוּ֯דָּ֔ה וְשֻׁלְחָ֥ן עָר֖וּךְ לְפָנֶ֑יהָ וּקְטָרְתִּ֥י וְשַׁמְנִ֖י שַׂ֥מְתְּ עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=211180'/> (23,42)</a> וְקֹ֣ול הָמֹון֘ שָׁלֵ֣ו בָ֯הּ֒ וְאֶל־אֲנָשִׁים֙ מֵרֹ֣ב אָדָ֔ם מֽוּבָאִ֥ים סָֽו֯בָאִ֖ים מִמִּדְבָּ֑ר וַיִּתְּנ֤וּ צְמִידִים֙ אֶל־יְדֵיהֶ֔ן וַֽעֲטֶ֥רֶת תִּפְאֶ֖רֶת עַל־רָאשֵׁיהֶֽן׃ 
<a target = '_blank' href='https://geulah.org.il/HaTanach/verse/?verse=211190'/> (23,43)</a> וָֽאֹמַ֕ר לַבָּלָ֖ה נִֽאוּפִ֑ים עַתָּ֛֯ יִזְנֻ֥ה֯ תַזְנוּתֶ֖יהָ וָהִֽיא׃ 
<a target = '_blank' href='https://geulah.org.il/HaTanach/verse/?verse=211200'/> (23,44)</a> וַיָּבֹ֣֯וא אֵלֶ֔יהָ כְּבֹ֖וא אֶל־אִשָּׁ֣ה זֹונָ֑ה כֵּ֣ן בָּ֗אוּ אֶל־אָֽהֳלָה֨ וְאֶל־אָ֣הֳלִיבָ֔ה אִשֹּׁ֖ת הַזִּמָּֽה׃ 
<a target = '_blank' href='https://geulah.org.il/HaTanach/verse/?verse=211210'/> (23,45)</a> וַֽאֲנָשִׁ֣ים צַדִּיקִ֗ם הֵ֚מָּה יִשְׁפְּט֣וּ אֹֽותְהֶ֔ם מִשְׁפַּט֨ נֹ֣אֲפֹ֔ות וּמִשְׁפַּ֖ט שֹֽׁפְכֹ֣ות דָּ֑ם כִּ֤י נֹֽאֲפֹת֨ הֵ֔נָּה וְדָ֖ם בִּֽידֵיהֶֽן׃ 
<a target = '_blank' href='https://geulah.org.il/HaTanach/verse/?verse=211220'/> (23,46)</a> כִּ֛י כֹּ֥ה אָמַ֖ר אֲדֹנָ֣י יֱהֹוִ֑ה הַֽעֲלֵ֤ה עֲלֵיהֶם֙ קָהָ֔ל וְנָתֹ֥ן אֶתְהֶ֖ן לְזַֽעֲוָ֥ה וְלָבַֽ֯ז׃ 
<a target = '_blank' href='https://geulah.org.il/HaTanach/verse/?verse=211230'/> (23,47)</a> וְרָֽגְמ֨וּ עֲלֵיהֶ֥ן אֶ֨בֶן֙ קָהָ֔ל וּבָרֵ֥א אֹותְהֶ֖ן בְּחַרְבֹותָ֑ם בְּנֵיהֶ֤ם וּבְנֹֽותֵיהֶם֙ יַֽהֲרֹ֔גוּ וּבָֽתֵּיהֶ֖ן בָּאֵ֥שׁ יִשְׂרֹֽפוּ׃ 
<a target = '_blank' href='https://geulah.org.il/HaTanach/verse/?verse=211240'/> (23,48)</a> וְהִשְׁבַּתִּ֥י זִמָּ֖ה מִן־הָאָ֑רֶץ וְנִוַּסְּרוּ֙ כָּל־הַנָּשִׁ֔ים וְלֹ֥א תַֽעֲשֶׂ֖ינָה כְּזִמַּתְכֶֽנָה׃ 
<a target = '_blank' href='https://geulah.org.il/HaTanach/verse/?verse=211250'/> (23,49)</a> וְנָֽתְנ֤וּ זִמַּתְכֶ֨נָה֙ עֲלֵיכֶ֔ן וַֽחֲטָאֵ֥י גִלּֽוּלֵיכֶ֖ן תִּשֶּׂ֑אי֯נָה וִֽידַעְתֶּ֕ם כִּ֥י אֲנִ֖י אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=211260'/> (24,1)</a> וַיְהִי֩ דְבַר־יְהֹוָ֨ה אֵלַ֜י בַּשָּׁנָ֤ה הַתְּשִׁיעִית֙ בַּחֹ֣דֶשׁ הָֽעֲשִׂירִ֔י בֶּֽעָשֹׂ֥ור לַחֹ֖דֶשׁ לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211270'/> (24,2)</a> בֶּן־אָדָ֗ם כְּתָו֯ב־לְךָ֨ אֶת־שֵׁ֣ם הַיֹּ֔ום אֶת־עֶ֖צֶם הַיֹּ֣ום הַזֶּ֑ה סָמַ֤ךְ מֶלֶךְ־בָּבֶל֨ אֶל־יְר֣וּשָׁלִַ֔ם בְּעֶ֖צֶם הַיֹּ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=211280'/> (24,3)</a> וּמְשֹׁ֤ל אֶל־בֵּֽית־הַמֶּ֨רִי֙ מָשָׁ֔ל וְאָֽמַרְתָּ֣ אֲלֵיהֶ֔ם כֹּ֥ה אָמַ֖ר אֲדֹנָ֣י יֱהֹוִ֑ה שְׁפֹ֤ת הַסִּיר֙ שְׁפֹ֔ת וְגַם־יְצֹ֥ק בֹּ֖ו מָֽיִם׃ 
<a target = '_blank' href='https://geulah.org.il/HaTanach/verse/?verse=211290'/> (24,4)</a> אֱסֹ֤ף נְתָחֶ֨יהָ֙ אֵלֶ֔יהָ כָּל־נֵ֥תַח טֹ֖וב יָרֵ֣ךְ וְכָתֵ֑ף מִבְחַ֥ר עֲצָמִ֖ים מַלֵּֽא׃ 
<a target = '_blank' href='https://geulah.org.il/HaTanach/verse/?verse=211300'/> (24,5)</a> מִבְחַ֤ר הַצֹּאן֙ לָקֹ֔וחַ וְגַ֛ם דּ֥וּר הָֽעֲצָמִ֖ים תַּחְתֶּ֑יהָ רַתַּ֣ח רְתָחֶ֔יהָ גַּם־בָּֽשְׁל֥וּ עֲצָמֶ֖יהָ בְּתֹוכָֽהּ׃    ס 
<a target = '_blank' href='https://geulah.org.il/HaTanach/verse/?verse=211310'/> (24,6)</a> לָכֵ֞ן כֹּֽה־אָמַ֣ר ׀ אֲדֹנָ֣י יֱהֹוִ֗ה אֹוי֮ עִ֣יר הַדָּמִים֒ סִ֚יר אֲשֶׁ֣ר חֶלְאָתָ֣֯הֿ בָ֔הּ וְחֶ֨לְאָתָ֔הּ לֹ֥א יָֽצְאָ֖ה מִמֶּ֑נָּה לִנְתָחֶ֤יהָ לִנְתָחֶ֨יהָ֙ הֹֽוצִיאָ֔הּ לֹא־נָפַ֥ל עָלֶ֖יהָ גֹּורָֽל׃ 
<a target = '_blank' href='https://geulah.org.il/HaTanach/verse/?verse=211320'/> (24,7)</a> כִּ֤י דָמָהּ֨ בְּתֹוכָ֣הּ הָיָ֔ה עַל־צְחִ֥יחַ סֶ֖לַע שָׂמָ֑תְהוּ לֹ֤א שְׁפָכַ֨תְהוּ֨ עַל־הָאָ֔רֶץ לְכַסֹּ֥ות עָלָ֖יו עָפָֽר׃ 
<a target = '_blank' href='https://geulah.org.il/HaTanach/verse/?verse=211330'/> (24,8)</a> לְהַֽעֲלֹ֤ות חֵמָה֨ לִנְקֹ֣ם נָקָ֔ם נָתַ֥תִּי אֶת־דָּמָ֖הּ עַל־צְחִ֣יחַ סָ֑לַע לְבִלְתִּ֖י הִכָּסֹֽות׃  ס 
<a target = '_blank' href='https://geulah.org.il/HaTanach/verse/?verse=211340'/> (24,9)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה אֹ֖וי עִ֣יר הַדָּמִ֑ים גַּם־אֲנִ֖י אַגְדִּ֥יל הַמְּדוּרָֽה׃ 
<a target = '_blank' href='https://geulah.org.il/HaTanach/verse/?verse=211350'/> (24,10)</a> הַרְבֵּ֤ה הָֽעֵצִים֙ הַדְלֵ֣ק הָאֵ֔שׁ הָתֵ֖ם הַבָּשָׂ֑ר וְהַרְקַח֨ הַמֶּרְקָחָ֔ה וְהָֽעֲצָמֹ֖ות יֵחָֽרוּ׃ 
<a target = '_blank' href='https://geulah.org.il/HaTanach/verse/?verse=211360'/> (24,11)</a> וְהַֽעֲמִידֶ֥הָ עַל־גֶּֽחָלֶ֖יהָ רֵקָ֑ה לְמַ֨עַן תֵּחַ֜ם וְחָ֣רָה נְחֻשְׁתָּ֗הּ וְנִתְּכָ֤ה בְתֹוכָהּ֨ טֻמְאָתָ֔הּ תִּתֻּ֖ם חֶלְאָתָֽהּ׃ 
<a target = '_blank' href='https://geulah.org.il/HaTanach/verse/?verse=211370'/> (24,12)</a> תְּאֻנִ֖ים הֶלְאָ֑ת וְלֹֽא־תֵצֵ֤א מִמֶּ֨נָּה֙ רַבַּ֣ת חֶלְאָתָ֔הּ בְּאֵ֖שׁ חֶלְאָתָֽהּ׃ 
<a target = '_blank' href='https://geulah.org.il/HaTanach/verse/?verse=211380'/> (24,13)</a> בְּטֻמְאָתֵ֖ךְ זִמָּ֑ה יַ֤עַן טִֽהַרְתִּיךְ֨ וְלֹ֣א טָהַ֔רְתְּ מִטֻּמְאָתֵךְ֙ לֹ֣א תִטְהֲרִי־עֹ֔וד עַד־הֲנִיחִ֥י אֶת־חֲמָתִ֖י בָּֽךְ׃ 
<a target = '_blank' href='https://geulah.org.il/HaTanach/verse/?verse=211390'/> (24,14)</a> אֲנִ֨י יְהֹוָ֤ה דִּבַּ֨רְתִּי֨ בָּאָ֣ה וְעָשִׂ֔יתִי לֹֽא־אֶפְרַ֥ע וְלֹֽא־אָח֖וּס וְלֹ֣א אֶנָּחֵ֑ם כִּדְרָכַ֤יִךְ וְכַֽעֲלִֽילֹותַ֨יִךְ֙ שְׁפָט֔וּךְ נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=211400'/> (24,15)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211410'/> (24,16)</a> בֶּן־אָדָ֕ם הִֽנְנִ֨י לֹקֵ֧חַ מִמְּךָ֛ אֶת־מַחְמַ֥ד עֵינֶ֖יךָ בְּמַגֵּפָ֑ה וְלֹ֤א תִסְפֹּד֨ וְלֹ֣א תִבְכֶּ֔ה וְלֹ֥וא תָבֹ֖וא דִּמְעָתֶֽךָ׃ 
<a target = '_blank' href='https://geulah.org.il/HaTanach/verse/?verse=211420'/> (24,17)</a> הֵֽאָנֵ֣ק ׀ דֹּ֗ם מֵתִים֨ אֵ֣בֶל לֹא־תַֽעֲשֶׂ֔ה פְּאֵֽרְךָ֨ חֲבֹ֣ושׁ עָלֶ֔יךָ וּנְעָלֶ֖יךָ תָּשִׂ֣ים בְּרַגְלֶ֑יךָ וְלֹ֤א תַעְטֶה֙ עַל־שָׂפָ֔ם וְלֶ֥חֶם אֲנָשִׁ֖ים לֹ֥א תֹאכֵֽל׃ 
<a target = '_blank' href='https://geulah.org.il/HaTanach/verse/?verse=211430'/> (24,18)</a> וָֽאֲדַבֵּ֤ר אֶל־הָעָם֙ בַּבֹּ֔קֶר וַתָּ֥מָת אִשְׁתִּ֖י בָּעָ֑רֶב וָאַ֥עַשׂ בַּבֹּ֖קֶר כַּֽאֲשֶׁ֥ר צֻוֵּֽיתִי׃ 
<a target = '_blank' href='https://geulah.org.il/HaTanach/verse/?verse=211440'/> (24,19)</a> וַיֹּֽאמְר֥וּ אֵלַ֖י הָעָ֑ם הֲלֹֽא־תַגִּ֥יד לָ֨נוּ֨ מָה־אֵ֣לֶּה לָּ֔נוּ כִּ֥י אַתָּ֖ה עֹשֶֽׂה׃ 
<a target = '_blank' href='https://geulah.org.il/HaTanach/verse/?verse=211450'/> (24,20)</a> וָֽאֹמַ֖ר אֲלֵיהֶ֑ם דְּבַר־יְהֹוָ֕ה הָיָ֥ה אֵלַ֖י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211460'/> (24,21)</a> אֱמֹ֣ר ׀ לְבֵ֣ית יִשְׂרָאֵ֗ל כֹּֽה־אָמַר֮ אֲדֹנָ֣י יֱהֹוִה֒ הִֽנְנִ֨י מְחַלֵּ֤ל אֶת־מִקְדָּשִׁי֙ גְּאֹ֣ון עֻזְּכֶ֔ם מַחְמַ֥ד עֵֽינֵיכֶ֖ם וּמַחְמַ֣ל נַפְשְׁכֶ֑ם וּבְנֵיכֶ֧ם וּבְנֹֽותֵיכֶ֛ם אֲשֶׁ֥ר עֲזַבְתֶּ֖ם בַּחֶ֥רֶב יִפֹּֽלוּ׃ 
<a target = '_blank' href='https://geulah.org.il/HaTanach/verse/?verse=211470'/> (24,22)</a> וַֽעֲשִׂיתֶ֖ם כַּֽאֲשֶׁ֣ר עָשִׂ֑יתִי עַל־שָׂפָם֙ לֹ֣א תַעְט֔וּ וְלֶ֥חֶם אֲנָשִׁ֖ים לֹ֥א תֹאכֵֽלוּ׃ 
<a target = '_blank' href='https://geulah.org.il/HaTanach/verse/?verse=211480'/> (24,23)</a> וּפְאֵֽרֵכֶ֣ם עַל־רָֽאשֵׁיכֶ֗ם וְנַֽעֲלֵיכֶם֙ בְּרַגְלֵיכֶ֔ם לֹ֥א תִסְפְּד֖וּ וְלֹ֣א תִבְכּ֑וּ וּנְמַקֹּתֶם֙ בַּֽעֲוֹנֹ֣תֵיכֶ֔ם וּנְהַמְתֶּ֖ם אִ֥ישׁ אֶל־אָחִֽיו׃ 
<a target = '_blank' href='https://geulah.org.il/HaTanach/verse/?verse=211490'/> (24,24)</a> וְהָיָ֨ה יְחֶזְקֵ֤אל לָכֶם֨ לְמֹופֵ֔ת כְּכֹ֥ל אֲשֶׁר־עָשָׂ֖ה תַּֽעֲשׂ֑וּ בְּבֹואָ֕הּ וִֽידַעְתֶּ֕ם כִּ֥י אֲנִ֖י אֲדֹנָ֥י יֱהֹוִֽה׃    ס 
<a target = '_blank' href='https://geulah.org.il/HaTanach/verse/?verse=211500'/> (24,25)</a> וְאַתָּ֣ה בֶן־אָדָ֔ם הֲלֹ֗וא בְּיֹ֨ום קַחְתִּ֤י מֵהֶם֙ אֶת־מָֽעֻזָּ֔ם מְשֹׂ֖ושׂ תִּפְאַרְתָּ֑ם אֶת־מַחְמַ֤ד עֵֽינֵיהֶם֙ וְאֶת־מַשָּׂ֣א נַפְשָׁ֔ם בְּנֵיהֶ֖ם וּבְנֹֽותֵיהֶֽם׃ 
<a target = '_blank' href='https://geulah.org.il/HaTanach/verse/?verse=211510'/> (24,26)</a> בַּיֹּ֣ום הַה֔וּא יָבֹ֥וא הַפָּלִ֖יט אֵלֶ֑יךָ לְהַשְׁמָע֖וּת אָזְנָֽיִם׃ 
<a target = '_blank' href='https://geulah.org.il/HaTanach/verse/?verse=211520'/> (24,27)</a> בַּיֹּ֣ום הַה֗וּא יִפָּ֤תַח פִּ֨יךָ֙ אֶת־הַפָּלִ֔יט וּתְדַבֵּ֕ר וְלֹ֥א תֵֽאָלֵ֖ם עֹ֑וד וְהָיִ֤יתָ לָהֶם֙ לְמֹופֵ֔ת וְיָֽדְע֖וּ כִּֽי־אֲנִ֥י יְהֹוָֽה׃    פ 
<a target = '_blank' href='https://geulah.org.il/HaTanach/verse/?verse=211530'/> (25,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211540'/> (25,2)</a> בֶּן־אָדָ֕ם שִׂ֥ים פָּנֶ֖יךָ אֶל־בְּנֵ֣י עַמֹּ֑ון וְהִנָּבֵ֖א עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=211550'/> (25,3)</a> וְאָֽמַרְתָּ֙ לִבְנֵ֣י עַמֹּ֔ון שִׁמְע֖וּ דְּבַר־אֲדֹנָ֣י יֱהֹוִ֑ה כֹּֽה־אָמַ֣ר אֲדֹנָ֣י יֱהֹוִ֡ה יַעַן֩ אָמְרֵ֨ךְ הֶאָ֜ח אֶל־מִקְדָּשִׁ֣י כִֽי־נִחָ֗ל֯ וְאֶל־אַדְמַ֤ת יִשְׂרָאֵל֨ כִּ֣י נָשַׁ֔מָּה וְאֶל־בֵּ֣ית יְהוּדָ֔ה כִּ֥י הָֽלְכ֖וּ בַּגֹּולָֽה׃ 
<a target = '_blank' href='https://geulah.org.il/HaTanach/verse/?verse=211560'/> (25,4)</a> לָכֵ֡ן הִֽנְנִי֩ נֹֽתְנָ֨ךְ לִבְנֵי־קֶ֜דֶם לְמֹֽורָשָׁ֗ה וְיִשְּׁב֤וּ טִירֹֽותֵיהֶם֙ בָּ֔ךְ וְנָ֥תְנוּ בָ֖ךְ מִשְׁכְּנֵיהֶ֑ם הֵ֚מָּה יֹֽאכְל֣וּ פִרְיֵ֔ךְ וְהֵ֖מָּה יִשְׁתּ֥וּ חֲלָבֵֽךְ׃ 
<a target = '_blank' href='https://geulah.org.il/HaTanach/verse/?verse=211570'/> (25,5)</a> וְנָֽתַתִּ֤י אֶת־רַבָּה֙ לִנְוֵ֣ה גְמַלִּ֔ים וְאֶת־בְּנֵ֥י עַמֹּ֖ון לְמִרְבַּץ־צֹ֑אן וִֽידַעְתֶּ֖ם כִּֽי־אֲנִ֥י יְהֹוָֽה׃    ס 
<a target = '_blank' href='https://geulah.org.il/HaTanach/verse/?verse=211580'/> (25,6)</a> כִּ֣י כֹ֤ה אָמַר֨ אֲדֹנָ֣י יֱהֹוִ֔ה יַ֚עַן מַחְאֲךָ֣ יָ֔ד וְרַקְעֲךָ֖ בְּרָ֑גֶל וַתִּשְׂמַ֤ח בְּכָל־שָֽׁאטְךָ֨ בְּנֶ֔פֶשׁ אֶל־אַדְמַ֖ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=211590'/> (25,7)</a> לָכֵ֡ן הִֽנְנִי֩ נָטִ֨יתִי אֶת־יָדִ֜י עָלֶ֗יךָ וּנְתַתִּ֤יךָ־לְבַג֯֙ לַגֹּויִ֔ם וְהִכְרַתִּ֨יךָ֨ מִן־הָ֣עַמִּ֔ים וְהַֽאֲבַדְתִּ֖יךָ מִן־הָֽאֲרָצֹ֑ות אַשְׁמִ֣ידְךָ֔ וְיָֽדַעְתָּ֖ כִּֽי־אֲנִ֥י יְהֹוָֽה׃    ס 
<a target = '_blank' href='https://geulah.org.il/HaTanach/verse/?verse=211600'/> (25,8)</a> כֹּ֥ה אָמַ֖ר אֲדֹנָ֣י יֱהֹוִ֑ה יַ֗עַן אֱמֹ֤ר מֹואָב֨ וְשֵׂעִ֔יר הִנֵּ֥ה כְּכָל־הַגֹּויִ֖ם בֵּ֥ית יְהוּדָֽה׃ 
<a target = '_blank' href='https://geulah.org.il/HaTanach/verse/?verse=211610'/> (25,9)</a> לָכֵן֩ הִֽנְנִ֨י פֹתֵ֜חַ אֶת־כֶּ֤תֶף מֹואָב֙ מֵהֶ֣עָרִ֔ים מֵֽעָרָ֖יו מִקָּצֵ֑הוּ צְבִ֗י אֶ֚רֶץ בֵּ֣ית הַֽיְשִׁימֹ֔ות בַּ֥עַל מְעֹ֖ון וְקִרְיָתְָֽ֯מָה׃ 
<a target = '_blank' href='https://geulah.org.il/HaTanach/verse/?verse=211620'/> (25,10)</a> לִבְנֵי־קֶ֨דֶם֨ עַל־בְּנֵ֣י עַמֹּ֔ון וּנְתַתִּ֖יהָ לְמֹֽורָשָׁ֑ה לְמַ֛עַן לֹֽא־תִזָּכֵ֥ר בְּנֵֽי־עַמֹּ֖ון בַּגֹּויִֽם׃ 
<a target = '_blank' href='https://geulah.org.il/HaTanach/verse/?verse=211630'/> (25,11)</a> וּבְמֹואָ֖ב אֶֽעֱשֶׂ֣ה שְׁפָטִ֑ים וְיָֽדְע֖וּ כִּֽי־אֲנִ֥י יְהֹוָֽה׃    ס 
<a target = '_blank' href='https://geulah.org.il/HaTanach/verse/?verse=211640'/> (25,12)</a> כֹּ֤ה אָמַר֨ אֲדֹנָ֣י יֱהֹוִ֔ה יַ֣עַן עֲשֹׂ֥ות אֱדֹ֛ום בִּנְקֹ֥ם נָקָ֖ם לְבֵ֣ית יְהוּדָ֑ה וַיֶּאְשְׁמ֥וּ אָשֹׁ֖ום וְנִקְּמ֥וּ בָהֶֽם׃ 
<a target = '_blank' href='https://geulah.org.il/HaTanach/verse/?verse=211650'/> (25,13)</a> לָכֵ֗ן כֹּ֤ה אָמַר֨ אֲדֹנָ֣י יֱהֹוִ֔ה וְנָטִ֤תִי יָדִי֙ עַל־אֱדֹ֔ום וְהִכְרַתִּ֥י מִמֶּ֖נָּה אָדָ֣ם וּבְהֵמָ֑ה וּנְתַתִּ֤יהָ חָרְבָּה֨ מִתֵּימָ֔ן וּדְדָ֖נֶה בַּחֶ֥רֶב יִפֹּֽלוּ׃ 
<a target = '_blank' href='https://geulah.org.il/HaTanach/verse/?verse=211660'/> (25,14)</a> וְנָֽתַתִּ֨י אֶת־נִקְמָתִ֜י בֶּֽאֱדֹ֗ם בְּיַד֙ עַמִּ֣י יִשְׂרָאֵ֔ל וְעָשׂ֣וּ בֶֽאֱדֹ֔ום כְּאַפִּ֖י וְכַֽחֲמָתִ֑י וְיָֽדְעוּ֙ אֶת־נִקְמָתִ֔י נְאֻ֖ם אֲדֹנָ֥י יֱהֹוִֽה׃ ס 
<a target = '_blank' href='https://geulah.org.il/HaTanach/verse/?verse=211670'/> (25,15)</a> כֹּ֤ה אָמַר֙ אֲדֹנָ֣י יֱהֹוִ֔ה יַ֛עַן עֲשֹׂ֥ות פְּלִשְׁתִּ֖ים בִּנְקָמָ֑ה וַיִּנָּקְמ֤וּ נָקָם֙ בִּשְׁאָ֣ט בְּנֶ֔פֶשׁ לְמַשְׁחִ֖ית אֵיבַ֥ת עֹולָֽם׃ 
<a target = '_blank' href='https://geulah.org.il/HaTanach/verse/?verse=211680'/> (25,16)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה הִֽנְנִ֨י נֹוטֶ֤ה יָדִי֙ עַל־פְּלִשְׁתִּ֔ים וְהִכְרַתִּ֖י אֶת־כְּרֵתִ֑ים וְהַ֣אֲבַדְתִּ֔י אֶת־שְׁאֵרִ֖ית חֹ֥וף הַיָּֽם׃ 
<a target = '_blank' href='https://geulah.org.il/HaTanach/verse/?verse=211690'/> (25,17)</a> וְעָשִׂ֤יתִי בָם֙ נְקָמֹ֣ות גְּדֹלֹ֔ות בְּתֹֽוכְחֹ֖ות חֵמָ֑ה וְיָֽדְעוּ֨ כִּֽי־אֲנִ֣י יְהֹוָ֔ה בְּתִתִּ֥י אֶת־נִקְמָתִ֖י בָּֽם׃    פ 
<a target = '_blank' href='https://geulah.org.il/HaTanach/verse/?verse=211700'/> (26,1)</a> ֯וַיְהִ֛י בְּעַשְׁתֵּֽי־עֶשְׂרֵ֥ה שָׁנָ֖ה בְּאֶחָ֣ד לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211710'/> (26,2)</a> בֶּן־אָדָ֗ם יַ֠עַן אֲשֶׁר־אָ֨מְרָה צֹּ֤ר עַל־יְרֽוּשָׁלִַ֨ם֨ הֶאָ֔ח נִשְׁבְּרָ֛ה דַּלְתֹ֥ות הָֽעַמִּ֖ים נָסֵ֣בָּה אֵלָ֑י אִמָּֽלְאָ֖ה הָֽחֳרָֽבָה׃ 
<a target = '_blank' href='https://geulah.org.il/HaTanach/verse/?verse=211720'/> (26,3)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה הִֽנְנִ֥י עָלַ֖יִךְ צֹ֑ר וְהַֽעֲלֵיתִ֤י עָלַ֨יִךְ֙ גֹּויִ֣ם רַבִּ֔ים כְּהַֽעֲלֹ֥ות הַיָּ֖ם לְגַלָּֽיו׃ 
<a target = '_blank' href='https://geulah.org.il/HaTanach/verse/?verse=211730'/> (26,4)</a> וְשִֽׁחֲת֞וּ חֹומֹ֣ות צֹ֗ר וְהָֽרְסוּ֙ מִגְדָּלֶ֔יהָ וְסִֽחֵיתִ֥י עֲפָרָ֖הּ מִמֶּ֑נָּה וְנָֽתַתִּ֥י אֹותָ֖הּ לִצְחִ֥יחַ סָֽלַע׃ 
<a target = '_blank' href='https://geulah.org.il/HaTanach/verse/?verse=211740'/> (26,5)</a> מִשְׁטַ֨ח חֲרָמִ֤ים תִּֽהְיֶה֙ בְּתֹ֣וךְ הַיָּ֔ם כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֣י יֱהֹוִ֑ה וְהָֽיְתָ֥ה לְבַ֖ז לַגֹּויִֽם׃ 
<a target = '_blank' href='https://geulah.org.il/HaTanach/verse/?verse=211750'/> (26,6)</a> וּבְנֹותֶ֨יהָ֙ אֲשֶׁ֣ר בַּשָּׂדֶ֔ה בַּחֶ֖רֶב תֵּֽהָרַ֑גְנָה וְיָֽדְע֖וּ כִּֽי־אֲנִ֥י יְהֹוָֽה׃  ס 
<a target = '_blank' href='https://geulah.org.il/HaTanach/verse/?verse=211760'/> (26,7)</a> כִּ֣י כֹ֤ה אָמַר֙ אֲדֹנָ֣י יֱהֹוִ֔ה הִֽנְנִ֧י מֵבִ֣יא אֶל־צֹ֗ר נְבֽוּכַדְרֶאצַּ֧ר מֶֽלֶךְ־בָּבֶ֛ל מִצָּפֹ֖ון מֶ֣לֶךְ מְלָכִ֑ים בְּס֛וּס וּבְרֶ֥כֶב וּבְפָֽרָשִׁ֖ים וְקָהָ֥ל וְעַם־רָֽב׃ 
<a target = '_blank' href='https://geulah.org.il/HaTanach/verse/?verse=211770'/> (26,8)</a> בְּנֹותַ֥יִךְ בַּשָּׂדֶ֖ה בַּחֶ֣רֶב יַֽהֲרֹ֑ג וְנָתַ֨ן עָלַ֜יִךְ דָּיֵ֗ק וְשָׁפַ֤ךְ עָלַ֨יִךְ֙ סֹֽלְלָ֔ה וְהֵקִ֥ים עָלַ֖יִךְ צִנָּֽה׃ 
<a target = '_blank' href='https://geulah.org.il/HaTanach/verse/?verse=211780'/> (26,9)</a> וּמְחִ֣י קָֽבָלֹּ֔ו יִתֵּ֖ן בְּחֹֽמֹתָ֑יִךְ וּמִ֨גְדְּלֹתַ֔יִךְ יִתֹּ֖ץ בְּחַרְבֹותָֽיו׃ 
<a target = '_blank' href='https://geulah.org.il/HaTanach/verse/?verse=211790'/> (26,10)</a> מִשִּׁפְעַ֥ת סוּסָ֖יו יְכַסֵּ֣ךְ אֲבָקָ֑ם מִקֹּול֩ פָּ֯רַ֨שׁ וְגַלְגַּ֜ל וָרֶ֗כֶב תִּרְעַ֨שְׁנָה֨ חֹֽומֹותַ֔יִךְ בְּבֹואֹו֙ בִּשְׁעָרַ֔יִךְ כִּמְבֹואֵ֖י עִ֥יר מְבֻקָּעָֽה׃ 
<a target = '_blank' href='https://geulah.org.il/HaTanach/verse/?verse=211800'/> (26,11)</a> בְּפַרְסֹ֣ות סוּסָ֔יו יִרְמֹ֖ס אֶת־כָּל־חֽוּצֹותָ֑יִךְ עַמֵּךְ֙ בַּחֶ֣רֶב יַֽהֲרֹ֔ג וּמַצְּבֹ֥ות עֻזֵּ֖ךְ לָאָ֥רֶץ תֵּרֵֽד׃ 
<a target = '_blank' href='https://geulah.org.il/HaTanach/verse/?verse=211810'/> (26,12)</a> וְשָׁלְל֣וּ חֵילֵ֗ךְ וּבָֽזְזוּ֙ רְכֻלָּתֵ֔ךְ וְהָֽרְסוּ֙ חֹ֣ומֹותַ֔יִךְ וּבָתֵּ֥י חֶמְדָּתֵ֖ךְ יִתֹּ֑צוּ וַֽאֲבָנַ֤יִךְ וְעֵצַ֨יִךְ֙ וַֽעֲפָרֵ֔ךְ בְּתֹ֥וךְ מַ֖יִם יָשִֽׂימוּ׃ 
<a target = '_blank' href='https://geulah.org.il/HaTanach/verse/?verse=211820'/> (26,13)</a> וְהִשְׁבַּתִּ֖י הֲמֹ֣ון שִׁרָ֑יִךְ וְקֹ֣ול כִּנֹּורַ֔יִךְ לֹ֥א יִשָּׁמַ֖ע עֹֽוד׃ 
<a target = '_blank' href='https://geulah.org.il/HaTanach/verse/?verse=211830'/> (26,14)</a> וּנְתַתִּ֞יךְ לִצְחִ֣יחַ סֶ֗לַע מִשְׁטַ֤ח חֲרָמִים֙ תִּֽהְיֶ֔ה לֹ֥א תִבָּנֶ֖ה עֹ֑וד כִּ֣י אֲנִ֤י יְהֹוָה֙ דִּבַּ֔רְתִּי נְאֻ֖ם אֲדֹנָ֥י יֱהֹוִֽה׃    ס 
<a target = '_blank' href='https://geulah.org.il/HaTanach/verse/?verse=211840'/> (26,15)</a> כֹּ֥ה אָמַ֛ר אֲדֹנָ֥י יֱהֹוִ֖ה לְצֹ֑ור הֲלֹ֣א ׀ מִקֹּ֣ול מַפַּלְתֵּ֗ךְ בֶּֽאֱנֹ֨ק חָלָ֜ל בֵּהָ֤רֵֽ֯ג הֶ֨רֶג֨ בְּתֹוכֵ֔ךְ יִרְעֲשׁ֖וּ הָֽאִיִּֽים׃ 
<a target = '_blank' href='https://geulah.org.il/HaTanach/verse/?verse=211850'/> (26,16)</a> וְיָֽרְד֞וּ מֵעַ֣ל כִּסְאֹותָ֗ם כֹּ֚ל נְשִׂיאֵ֣י הַיָּ֔ם וְהֵסִ֨ירוּ֨ אֶת־מְעִ֣ילֵיהֶ֔ם וְאֶת־בִּגְדֵ֥י רִקְמָתָ֖ם יִפְשֹׁ֑טוּ חֲרָדֹ֤ות ׀ יִלְבָּ֨שׁ֯וּ֙ עַל־הָאָ֣רֶץ יֵשֵׁ֔בוּ וְחָֽרְדוּ֙ לִרְגָעִ֔ים וְשָֽׁמְמ֖וּ עָלָֽיִךְ׃ 
<a target = '_blank' href='https://geulah.org.il/HaTanach/verse/?verse=211860'/> (26,17)</a> וְנָֽשְׂא֨וּ עָלַ֤יִךְ קִינָה֙ וְאָ֣מְרוּ לָ֔ךְ אֵ֣יךְ אָבַ֔דְתְּ נֹושֶׁ֖בֶת מִיַּמִּ֑ים הָעִ֣יר הַֽהֻלָּ֗לָה אֲשֶׁר֩ הָֽיְתָ֨ה חֲזָקָ֤ה בַיָּם֨ הִ֣יא וְיֽשְׁבֶ֔יהָ אֲשֶׁר־נָֽתְנ֥וּ חִתִּיתָ֖ם לְכָל־יֹֽושְׁבֶֽיהָ׃ 
<a target = '_blank' href='https://geulah.org.il/HaTanach/verse/?verse=211870'/> (26,18)</a> עַתָּה֙ יֶחְרְד֣וּ הָֽאִיִּ֔ן יֹ֖ום מַפַּלְתֵּ֑ךְ וְנִבְהֲל֛וּ הָֽאִיִּ֥ים אֲשֶׁר־בַּיָּ֖ם מִצֵּאתֵֽךְ׃    ס 
<a target = '_blank' href='https://geulah.org.il/HaTanach/verse/?verse=211880'/> (26,19)</a> כִּ֣י כֹ֤ה אָמַר֨ אֲדֹנָ֣י יֱהֹוִ֔ה בְּתִתִּ֤י אֹתָךְ֙ עִ֣יר נֶֽחֱרֶ֔בֶת כֶּעָרִ֖ים אֲשֶׁ֣ר לֹֽא־נֹושָׁ֑בוּ בְּהַֽעֲלֹ֤ות עָלַ֨יִךְ֙ אֶת־תְּהֹ֔ום וְכִסּ֖וּךְ הַמַּ֥יִם הָֽרַבִּֽים׃ 
<a target = '_blank' href='https://geulah.org.il/HaTanach/verse/?verse=211890'/> (26,20)</a> וְהֹֽורַדְתִּיךְ֩ אֶת־יֹ֨ורְדֵי בֹ֜ור אֶל־עַ֣ם עֹולָ֗ם וְ֠הֹֽושַׁבְתִּיךְ בְּאֶ֨רֶץ תַּחְתִּיֹּ֜ות כַּֽ֯חֳרָבֹ֤ות מֵֽעֹולָם֨ אֶת־יֹ֣ורְדֵי בֹ֔ור לְמַ֖עַן לֹ֣א תֵשֵׁ֑בִי וְנָֽתַתִּ֥י צְבִ֖י בְּאֶ֥רֶץ חַיִּֽים׃ 
<a target = '_blank' href='https://geulah.org.il/HaTanach/verse/?verse=211900'/> (26,21)</a> בַּלָּהֹ֥ות אֶתְּנֵ֖ךְ וְאֵינֵ֑ךְ וּֽתְבֻקְשִׁ֗י וְלֹֽא־תִמָּֽצְאִ֥י עֹוד֨ לְעֹולָ֔ם נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=211910'/> (27,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=211920'/> (27,2)</a> וְאַתָּ֣ה בֶן־אָדָ֔ם שָׂ֥א עַל־צֹ֖ר קִינָֽה׃ 
<a target = '_blank' href='https://geulah.org.il/HaTanach/verse/?verse=211930'/> (27,3)</a> וְאָֽמַרְתָּ֣ לְצֹ֗ור הַיּשֶׁ֨בֶת֨י֯ עַל־מְבֹואֹ֣ת יָ֔ם רֹכֶ֨לֶת֙ הָֽעַמִּ֔ים אֶל־אִיִּ֖ים רַבִּ֑ים כֹּ֤ה אָמַר֙ אֲדֹנָ֣י יֱהֹוִ֔ה צֹ֕ור אַ֣תְּ אָמַ֔רְתְּ אֲנִ֖י כְּלִ֥ילַת יֹֽפִי׃ 
<a target = '_blank' href='https://geulah.org.il/HaTanach/verse/?verse=211940'/> (27,4)</a> בְּלֵ֥ב יַמִּ֖ים גְּבוּלָ֑יִךְ בֹּנַ֕יִךְ כָּֽלְל֖וּ יָפְיֵֽךְ׃ 
<a target = '_blank' href='https://geulah.org.il/HaTanach/verse/?verse=211950'/> (27,5)</a> בְּרֹושִׁ֤ים מִשְּׂנִיר֙ בָּ֣נוּ לָ֔ךְ אֵ֖ת כָּל־לֻֽחֹתָ֑יִם אֶ֤רֶז מִלְּבָנֹון֙ לָקָ֔ח֯וּ לַֽעֲשֹׂ֥ות תֹּ֖רֶן עָלָֽיִךְ׃ 
<a target = '_blank' href='https://geulah.org.il/HaTanach/verse/?verse=211960'/> (27,6)</a> אַלֹּונִים֙ מִבָּ֔שָׁן עָשׂ֖וּ מִשֹּׁוטָ֑יִךְ קַרְשֵׁ֤ךְ עָֽשׂוּ־שֵׁן֨ בַּת־אֲשֻׁרִ֔ים מֵֽאִיֵּ֖י כִּתִּיִּֽ֯ם׃  
<a target = '_blank' href='https://geulah.org.il/HaTanach/verse/?verse=211970'/> (27,7)</a> שֵׁ֣שׁ בְּרִקְמָ֤ה מִמִּצְרַ֨יִם֨ הָיָ֣ה מִפְרָשֵׂ֔ךְ לִֽהְיֹ֥ות לָ֖ךְ לְנֵ֑ס תְּכֵ֧לֶת וְאַרְגָּמָ֛ן מֵֽאִיֵּ֥י אֱלִישָׁ֖ה הָיָ֥ה מְכַסֵּֽךְ׃ 
<a target = '_blank' href='https://geulah.org.il/HaTanach/verse/?verse=211980'/> (27,8)</a> יֽשְׁבֵ֤י צִידֹון֨ וְאַרְוַ֔ד הָי֥וּ שָׁטִ֖ים לָ֑ךְ חֲכָמַ֤יִךְ צֹור֙ הָ֣יוּ בָ֔ךְ הֵ֖מָּה חֹֽבְלָֽיִךְ׃ 
<a target = '_blank' href='https://geulah.org.il/HaTanach/verse/?verse=211990'/> (27,9)</a> זִקְנֵי֙ גְבַ֤ל וַֽחֲכָמֶ֨יהָ֨ הָ֣יוּ בָ֔ךְ מַֽחֲזִיקֵ֖י בִּדְקֵ֑ךְ כָּל־אֳנִיֹּ֨ות הַיָּ֤ם וּמַלָּֽחֵיהֶם֙ הָ֣יוּ בָ֔ךְ לַֽעֲרֹ֖ב מַֽעֲרָבֵֽךְ׃ 
<a target = '_blank' href='https://geulah.org.il/HaTanach/verse/?verse=212000'/> (27,10)</a> פָּרַ֨ס וְל֤וּד וּפוּט֙ הָי֣וּ בְחֵילֵ֔ךְ אַנְשֵׁ֖י מִלְחַמְתֵּ֑ךְ מָגֵ֤ן וְכֹובַע֙ תִּלּוּ־בָ֔ךְ הֵ֖מָּה נָֽתְנ֥וּ הֲדָרֵֽךְ׃ 
<a target = '_blank' href='https://geulah.org.il/HaTanach/verse/?verse=212010'/> (27,11)</a> בְּנֵ֧י אַרְוַ֣ד וְחֵילֵ֗ךְ עַל־חֹֽומֹותַ֨יִךְ֨ סָבִ֔יב וְגַ֨מָּדִ֔ים בְּמִגְדְּלֹותַ֖יִךְ הָי֑וּ שִׁלְטֵיהֶ֞ם תִּלּ֤וּ עַל־חֹֽומֹותַ֙יִךְ֙ סָבִ֔יב הֵ֖מָּה כָּֽלְל֥וּ יָפְיֵֽךְ׃ 
<a target = '_blank' href='https://geulah.org.il/HaTanach/verse/?verse=212020'/> (27,12)</a> תַּרְשִׁ֥ישׁ סֹֽחַרְתֵּ֖ךְ מֵרֹ֣ב כָּל־הֹ֑ון בְּכֶ֤סֶף בַּרְזֶל֨ בְּדִ֣יל וְעֹופֶ֔רֶת נָֽתְנ֖וּ עִזְבֹונָֽיִךְ׃ 
<a target = '_blank' href='https://geulah.org.il/HaTanach/verse/?verse=212030'/> (27,13)</a> יָוָ֤ן תּוּבַל֨ וָמֶ֔שֶׁךְ הֵ֖מָּה רֹכְלָ֑יִךְ בְּנֶ֤פֶשׁ אָדָם֙ וּכְלֵ֣י נְח֔שֶׁת נָֽתְנ֖וּ מַֽעֲרָבֵֽךְ׃ 
<a target = '_blank' href='https://geulah.org.il/HaTanach/verse/?verse=212040'/> (27,14)</a> מִבֵּ֖ית תֹּֽוגַרְמָ֑ה סוּסִ֤ים וּפָֽרָשִׁים֨ וּפְרָדִ֔ים נָֽתְנ֖וּ עִזְבֹונָֽיִךְ׃ 
<a target = '_blank' href='https://geulah.org.il/HaTanach/verse/?verse=212050'/> (27,15)</a> בְּנֵ֤י דְדָן֨ רֹֽכְלַ֔יִךְ אִיִּ֥ים רַבִּ֖ים סְחֹרַ֣ת יָדֵ֑ךְ קַרְנֹ֥ות שֵׁן֨ וְהָו֯בְנִ֔ים הֵשִׁ֖יבוּ אֶשְׁכָּרֵֽךְ׃ 
<a target = '_blank' href='https://geulah.org.il/HaTanach/verse/?verse=212060'/> (27,16)</a> אֲרָ֥ם סֹֽחַרְתֵּ֖ךְ מֵרֹ֣ב מַֽעֲשָׂ֑יִךְ בְּ֠נֹפֶךְ אַרְגָּמָ֨ן וְרִקְמָ֤ה וּבוּץ֙ וְרָאמֹ֣ת וְכַדְכֹּ֔ד נָֽתְנ֖וּ בְּעִזְבֹונָֽיִךְ׃ 
<a target = '_blank' href='https://geulah.org.il/HaTanach/verse/?verse=212070'/> (27,17)</a> יְהוּדָה֙ וְאֶ֣רֶץ יִשְׂרָאֵ֔ל הֵ֖מָּה רֹֽכְלָ֑יִךְ בְּחִטֵּ֣י מִ֠נִּית וּפַנַּ֨ג וּדְבַ֤שׁ וָשֶׁ֨מֶן֙ וָצֹ֔רִי נָֽתְנ֖וּ מַֽעֲרָבֵֽךְ׃ 
<a target = '_blank' href='https://geulah.org.il/HaTanach/verse/?verse=212080'/> (27,18)</a> דַּמֶּ֧שֶׂק סֹֽחַרְתֵּ֛ךְ בְּרֹ֥ב מַֽעֲשַׂ֖יִךְ מֵרֹ֣ב כָּל־הֹ֑ון בְּיֵ֥ין חֶלְבֹּ֖ון וְצֶ֥מֶר צָֽחַר׃ 
<a target = '_blank' href='https://geulah.org.il/HaTanach/verse/?verse=212090'/> (27,19)</a> וְדָ֤ן וְיָוָן֙ מְאוּ֯זָּ֔ל בְּעִזְבֹונַ֖יִךְ נָתָ֑נּ֯וּ בַּרְזֶ֤ל עָשֹׁות֙ קִדָּ֣ה וְקָנֶ֔ה בְּמַֽעֲרָבֵ֖ךְ הָיָֽה׃ 
<a target = '_blank' href='https://geulah.org.il/HaTanach/verse/?verse=212100'/> (27,20)</a> דְּדָ֖ן רֹֽכַלְתֵּ֔ךְ בְּבִגְדֵי־חֹ֖פֶשׁ לְרִכְבָּֽה׃ 
<a target = '_blank' href='https://geulah.org.il/HaTanach/verse/?verse=212110'/> (27,21)</a> עֲרַב֨ וְכָל־נְשִׂיאֵ֣י קֵדָ֔ר הֵ֖מָּה סֹֽחֲרֵ֣י יָדֵ֑ךְ בְּכָרִ֤ים וְאֵילִים֨ וְעַתּוּדִ֔ים בָּ֖ם סֹֽחֲרָֽיִךְ׃ 
<a target = '_blank' href='https://geulah.org.il/HaTanach/verse/?verse=212120'/> (27,22)</a> רֹֽכְלֵ֤י שְׁבָא֙ וְרַעְמָ֔ה הֵ֖מָּה רֹֽכְלָ֑יִךְ בְּרֹ֨אשׁ כָּל־בֹּ֜שֶׂם וּבְכָל־אֶ֤בֶן יְקָרָה֙ וְזָהָ֔ב נָֽתְנ֖וּ עִזְבֹונָֽיִךְ׃ 
<a target = '_blank' href='https://geulah.org.il/HaTanach/verse/?verse=212130'/> (27,23)</a> חָרָ֤ן וְכַנֵּה֙ וָעֶ֔דֶן רֹֽכְלֵ֖י שְׁבָ֑א אַשּׁ֖וּר כִּלְמַ֥ד רֹֽכַלְתֵּֽךְ׃ 
<a target = '_blank' href='https://geulah.org.il/HaTanach/verse/?verse=212140'/> (27,24)</a> הֵ֤מָּה רֹֽכְלַ֨יִךְ֙ בְּמַכְלֻלִ֔ים בִּגְלֹומֵי֨ תְּכֵ֣לֶת וְרִקְמָ֔ה וּבְגִנְזֵ֖י בְּרֹומִ֑ים בַּֽחֲבָלִ֧ים חֲבֻשִׁ֛ים וַֽאֲרֻזִ֖ים בְּמַרְכֻּלְתֵּֽךְ׃ 
<a target = '_blank' href='https://geulah.org.il/HaTanach/verse/?verse=212150'/> (27,25)</a> אֳנִיֹּ֣ות תַּרְשִׁ֔ישׁ שָֽׁרֹותַ֖יִךְ מַֽעֲרָבֵ֑ךְ וַתִּמָּֽלְאִ֧י וַתִּכְבְּדִ֛י מְאֹ֖ד בְּלֵ֥ב יַמִּֽים׃ 
<a target = '_blank' href='https://geulah.org.il/HaTanach/verse/?verse=212160'/> (27,26)</a> בְּמַ֤יִם רַבִּים֙ הֱבִא֔וּךְ הַשָּׁטִ֖ים אֹותָ֑ךְ ר֧וּחַ הַקָּדִ֛ים שְׁבָרֵ֖ךְ בְּלֵ֥ב יַמִּֽים׃ 
<a target = '_blank' href='https://geulah.org.il/HaTanach/verse/?verse=212170'/> (27,27)</a> הֹונֵךְ֨ וְעִזְבֹונַ֔יִךְ מַֽעֲרָבֵ֕ךְ מַלָּחַ֖יִךְ וְחֹֽבְלָ֑יִךְ מַֽחֲזִיקֵ֣י בִדְקֵ֔ךְ  וְעֹֽרְבֵ֣י מַֽ֠עֲרָבֵךְ וְכָל־אַנְשֵׁ֨י מִלְחַמְתֵּ֜ךְ אֲשֶׁר־בָּ֗ךְ וּבְכָל־קְהָלֵךְ֙ אֲשֶׁ֣ר בְּתֹוכֵ֔ךְ יִפְּלוּ֙ בְּלֵ֣ב יַמִּ֔ים בְּיֹ֖ום מַפַּלְתֵּֽךְ׃ 
<a target = '_blank' href='https://geulah.org.il/HaTanach/verse/?verse=212180'/> (27,28)</a> לְקֹ֖ול זַֽעֲקַ֣ת חֹֽבְלָ֑יִךְ יִרְעֲשׁ֖וּ מִגְר֯שֹֽׁות׃ 
<a target = '_blank' href='https://geulah.org.il/HaTanach/verse/?verse=212190'/> (27,29)</a> וְיָֽרְד֞וּ מֵֽאָנִיֹּֽותֵיהֶ֗ם  כֹּ֚ל תֹּֽפְשֵׂ֣י מָשֹׁ֔וט מַלָּחִ֕ים כֹּ֖ל חֹֽבְלֵ֣י הַיָּ֑ם אֶל־הָאָ֖רֶץ יַֽעֲמֹֽדוּ׃ 
<a target = '_blank' href='https://geulah.org.il/HaTanach/verse/?verse=212200'/> (27,30)</a> וְהִשְׁמִ֤יעוּ עָלַ֨יִךְ֙ בְּקֹולָ֔ם וְיִזְעֲק֖וּ מָרָ֑ה וְיַֽעֲל֤וּ עָפָר֙ עַל־רָ֣אשֵׁיהֶ֔ם בָּאֵ֖פֶר יִתְפַּלָּֽשׁוּ׃ 
<a target = '_blank' href='https://geulah.org.il/HaTanach/verse/?verse=212210'/> (27,31)</a> וְהִקְרִ֤יחוּ אֵלַ֨יִךְ֙ קָרְחָ֔ה֯ וְחָֽגְר֖וּ שַׂקִּ֑ים וּבָכ֥וּ אֵלַ֛יִךְ בְּמַר־נֶ֖פֶשׁ מִסְפֵּ֥ד מָֽר׃ 
<a target = '_blank' href='https://geulah.org.il/HaTanach/verse/?verse=212220'/> (27,32)</a> וְנָֽשְׂא֨וּ אֵלַ֤יִךְ בְּנִ֯יהֶם֙ קִינָ֔ה וְקֹֽונְנ֖וּ עָלָ֑יִךְ מִ֣י כְצֹ֔ור כְּדֻמָּ֖ה בְּתֹ֥וךְ הַיָּֽם׃ 
<a target = '_blank' href='https://geulah.org.il/HaTanach/verse/?verse=212230'/> (27,33)</a> בְּצֵ֤את עִזְבֹונַ֙יִךְ֙ מִיַּמִּ֔ים הִשְׂבַּ֖עַתְּ עַמִּ֣ים רַבִּ֑ים בְּרֹ֤ב הֹונַ֙יִךְ֙ וּמַ֣עֲרָבַ֔יִךְ הֶעֱשַׁ֖רְתְּ מַלְכֵי־אָֽרֶץ׃ 
<a target = '_blank' href='https://geulah.org.il/HaTanach/verse/?verse=212240'/> (27,34)</a> עֵ֛ת נִשְׁבֶּ֥רֶת מִיַּמִּ֖ים בְּמַֽעֲמַקֵּי־מָ֑יִם מַֽעֲרָבֵ֥ךְ וְכָל־קְהָלֵ֖ךְ בְּתֹוכֵ֥ךְ נָפָֽלוּ׃ 
<a target = '_blank' href='https://geulah.org.il/HaTanach/verse/?verse=212250'/> (27,35)</a> כֹּ֚ל יֽשְׁבֵ֣י הָֽאִיִּ֔ים שָֽׁמְמ֖וּ עָלָ֑יִךְ וּמַלְכֵיהֶם֙ שָׂ֣עֲרוּ שַׂ֔עַר רָעֲמ֖וּ פָּנִֽים׃ 
<a target = '_blank' href='https://geulah.org.il/HaTanach/verse/?verse=212260'/> (27,36)</a> סֹֽחֲרִים֙ בָּ֣עַמִּ֔ים שָֽׁרְק֖וּ עָלָ֑יִךְ בַּלָּהֹ֣ות הָיִ֔ית וְאֵינֵ֖ךְ עַד־עֹולָֽם׃    פ 
<a target = '_blank' href='https://geulah.org.il/HaTanach/verse/?verse=212270'/> (28,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212280'/> (28,2)</a> בֶּן־אָדָ֡ם אֱמֹר֩ לִנְגִ֨יד צֹ֜ר כֹּֽה־אָמַ֣ר ׀ אֲדֹנָ֣י יֱהֹוִ֗ה יַ֣עַן גָּבַ֤הּ לִבְּךָ֙ וַתֹּ֨אמֶר֙ אֵ֣ל אָ֔נִי מֹושַׁ֧ב אֱלֹהִ֛ים יָשַׁ֖בְתִּי בְּלֵ֣ב יַמִּ֑ים וְאַתָּ֤ה אָדָם֙ וְלֹא־אֵ֔ל וַתִּתֵּ֥ן לִבְּךָ֖ כְּלֵ֥ב אֱלֹהִֽים׃ 
<a target = '_blank' href='https://geulah.org.il/HaTanach/verse/?verse=212290'/> (28,3)</a> הִנֵּ֥ה חָכָ֛ם אַתָּ֖ה מִדָּֽנִאֵ֑ל כָּל־סָת֖וּם לֹ֥א עֲמָמֽוּךָ׃ 
<a target = '_blank' href='https://geulah.org.il/HaTanach/verse/?verse=212300'/> (28,4)</a> בְּחָכְמָֽתְךָ֨ וּבִתְבוּנָ֣תְךָ֔ עָשִׂ֥יתָ לְּךָ֖ חָ֑יִל וַתַּ֛עַשׂ זָהָ֥ב וָכֶ֖סֶף בְּאֹֽוצְרֹותֶֽיךָ׃ 
<a target = '_blank' href='https://geulah.org.il/HaTanach/verse/?verse=212310'/> (28,5)</a> בְּרֹ֧ב חָכְמָֽתְךָ֛ בִּרְכֻלָּֽתְךָ֖ הִרְבִּ֣יתָ חֵילֶ֑ךָ וַיִּגְבַּ֥הּ לְבָֽבְךָ֖ בְּחֵילֶֽךָ׃    ס 
<a target = '_blank' href='https://geulah.org.il/HaTanach/verse/?verse=212320'/> (28,6)</a> לָכֵ֕ן כֹּ֥ה אָמַ֖ר אֲדֹנָ֣י יֱהֹוִ֑ה יַ֛עַן תִּתְּךָ֥ אֶת־לְבָבְךָ֖ כְּלֵ֥ב אֱלֹהִֽים׃ 
<a target = '_blank' href='https://geulah.org.il/HaTanach/verse/?verse=212330'/> (28,7)</a> לָכֵ֗ן הִֽנְנִ֨י מֵבִ֤יא עָלֶ֨יךָ֙ זָרִ֔ים עָֽרִיצֵ֖י גֹּויִ֑ם וְהֵרִ֤יקוּ חַרְבֹותָם֙ עַל־יְפִ֣י חָכְמָתֶ֔ךָ וְחִלְּל֖וּ יִפְעָתֶֽךָ׃ 
<a target = '_blank' href='https://geulah.org.il/HaTanach/verse/?verse=212340'/> (28,8)</a> לַשַּׁ֖חַת יֹֽורִד֑וּךָ וָמַ֛תָּה מְמֹותֵ֥י חָלָ֖ל בְּלֵ֥ב יַמִּֽים׃ 
<a target = '_blank' href='https://geulah.org.il/HaTanach/verse/?verse=212350'/> (28,9)</a> הֶֽאָמֹ֤ר תֹּאמַר֨ אֱלֹהִ֣ים אָ֔נִי לִפְנֵ֖י הֹֽרְגֶ֑ךָ וְאַתָּ֥ה אָדָ֛ם וְלֹא־אֵ֖ל בְּיַ֥ד מְחַֽלְלֶֽךָ׃ 
<a target = '_blank' href='https://geulah.org.il/HaTanach/verse/?verse=212360'/> (28,10)</a> מֹותֵ֧י עֲרֵלִ֛ים תָּמ֖וּת בְּיַ֣ד זָרִ֑ים כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יֱהֹוִֽה׃    ס 
<a target = '_blank' href='https://geulah.org.il/HaTanach/verse/?verse=212370'/> (28,11)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212380'/> (28,12)</a> בֶּן־אָדָ֕ם שָׂ֥א קִינָ֖ה עַל־מֶ֣לֶךְ צֹ֑ור וְאָמַ֣רְתָּ לֹּ֗ו כֹּ֤ה אָמַר֙ אֲדֹנָ֣י יֱהֹוִ֔ה אַתָּה֙ חֹותֵ֣ם תָּכְנִ֔ית מָלֵ֥א חָכְמָ֖ה וּכְלִ֥יל יֹֽפִי׃ 
<a target = '_blank' href='https://geulah.org.il/HaTanach/verse/?verse=212390'/> (28,13)</a> בְּעֵ֨דֶן גַּן־אֱלֹהִ֜ים הָיִ֗יתָ כָּל־אֶ֨בֶן יְקָרָ֤ה מְסֻכָּתֶ֙ךָ֙ אֹ֣דֶם פִּטְדָ֞ה וְיַֽהֲלֹ֗ם תַּרְשִׁ֥ישׁ שֹׁ֨הַם֙ וְיָ֣שְׁפֵ֔ה סַפִּ֣יר נֹ֔פֶךְ וּבָֽרְקַ֖ת וְזָהָ֑ב מְלֶ֨אכֶת תֻּפֶּ֤יךָ וּנְקָבֶ֨יךָ֨ בָּ֔ךְ בְּיֹ֥ום הִבָּרַֽאֲךָ֖ כֹּונָֽנוּ׃ 
<a target = '_blank' href='https://geulah.org.il/HaTanach/verse/?verse=212400'/> (28,14)</a> אַ֨תְּ־כְּר֔וּב מִמְשַׁ֖ח הַסֹּוכֵ֑ךְ וּנְתַתִּ֗יךָ בְּהַ֨ר קֹ֤דֶשׁ אֱלֹהִים֨ הָיִ֔יתָ בְּתֹ֥וךְ אַבְנֵי־אֵ֖שׁ הִתְהַלָּֽכְתָּ׃ 
<a target = '_blank' href='https://geulah.org.il/HaTanach/verse/?verse=212410'/> (28,15)</a> תָּמִ֤ים אַתָּה֨ בִּדְרָכֶ֔יךָ מִיֹּ֖ום הִבָּֽרְאָ֑ךְ עַד־נִמְצָ֥א עַוְלָ֖תָה בָּֽךְ׃ 
<a target = '_blank' href='https://geulah.org.il/HaTanach/verse/?verse=212420'/> (28,16)</a> בְּרֹ֣ב רְכֻלָּֽתְךָ֗ מָל֧֯וּ תֹוכְךָ֛ חָמָ֖ס וַתֶּֽחֱטָ֑א וָֽאֲחַלֶּלְךָ֩ מֵהַר֨ אֱלֹהִ֤ים וָֽאַבֶּדְךָ֨ כְּר֣וּב הַסֹּוכֵ֔ךְ מִתֹּ֖וךְ אַבְנֵי־אֵֽשׁ׃ 
<a target = '_blank' href='https://geulah.org.il/HaTanach/verse/?verse=212430'/> (28,17)</a> גָּבַ֤הּ לִבְּךָ֨ בְּיָפְיֶ֔ךָ שִׁחַ֥תָּ חָכְמָֽתְךָ֖ עַל־יִפְעָתֶ֑ךָ עַל־אֶ֣רֶץ הִשְׁלַכְתִּ֗יךָ לִפְנֵ֧י מְלָכִ֛ים נְתַתִּ֖יךָ לְרַ֥אֲוָה בָּֽךְ׃ 
<a target = '_blank' href='https://geulah.org.il/HaTanach/verse/?verse=212440'/> (28,18)</a> מֵרֹ֣ב עֲוֹנֶ֗יךָ בְּעֶ֨וֶל֨ רְכֻלָּ֣תְךָ֔ חִלַּ֖לְתָּ מִקְדָּשֶׁ֑יךָ וָאֹֽוצִא־אֵ֤שׁ מִתֹּֽוכְךָ֨ הִ֣יא אֲכָלַ֔תְךָ וָֽאֶתֶּנְךָ֤ לְאֵ֨פֶר֙ עַל־הָאָ֔רֶץ לְעֵינֵ֖י כָּל־רֹאֶֽיךָ׃ 
<a target = '_blank' href='https://geulah.org.il/HaTanach/verse/?verse=212450'/> (28,19)</a> כָּל־יֹֽודְעֶ֙יךָ֨ בָּֽעַמִּ֔ים שָֽׁמְמ֖וּ עָלֶ֑יךָ בַּלָּהֹ֣ות הָיִ֔יתָ וְאֵֽינְךָ֖ עַד־עֹולָֽם׃  ס 
<a target = '_blank' href='https://geulah.org.il/HaTanach/verse/?verse=212460'/> (28,20)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212470'/> (28,21)</a> בֶּן־אָדָ֕ם שִׂ֥ים פָּנֶ֖יךָ אֶל־צִידֹ֑ון וְהִנָּבֵ֖א עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=212480'/> (28,22)</a> וְאָֽמַרְתָּ֗ כֹּ֤ה אָמַר֨ אֲדֹנָ֣י יֱהֹוִ֔ה הִֽנְנִ֤י עָלַ֨יִךְ֙ צִידֹ֔ון וְנִכְבַּדְתִּ֖י בְּתֹוכֵ֑ךְ וְיָֽדְע֞וּ כִּֽי־אֲנִ֣י יְהֹוָ֗ה בַּֽעֲשֹׂ֥ותִי בָ֛הּ שְׁפָטִ֖ים וְנִקְדַּ֥שְׁתִּי בָֽהּ׃ 
<a target = '_blank' href='https://geulah.org.il/HaTanach/verse/?verse=212490'/> (28,23)</a> וְשִׁלַּחְתִּי־בָ֞הּ דֶּ֤בֶר וָדָם֙ בְּח֣וּצֹותֶ֔יהָ וְנִפְלַ֤ל חָלָל֨ בְּתֹוכָ֔הּ בְּחֶ֥רֶב עָלֶ֖יהָ מִסָּבִ֑יב וְיָֽדְע֖וּ כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=212500'/> (28,24)</a> וְלֹא־יִֽהְיֶ֨ה עֹ֜וד לְבֵ֣ית יִשְׂרָאֵ֗ל סִלֹּ֤ון מַמְאִיר֨ וְקֹ֣וץ מַכְאִ֔ב מִכֹּל֨ סְבִ֣יבֹתָ֔ם הַשָּׁאטִ֖ים אֹותָ֑ם וְיָ֣דְע֔וּ כִּ֥י אֲנִ֖י אֲדֹנָ֥י יֱהֹוִֽה׃    ס 
<a target = '_blank' href='https://geulah.org.il/HaTanach/verse/?verse=212510'/> (28,25)</a> ֯כֹּֽה־אָמַר֘ אֲדֹנָ֣י יֱהֹוִה֒ בְּקַבְּצִ֣י ׀ אֶת־בֵּ֣ית יִשְׂרָאֵ֗ל מִן־הָֽעַמִּים֙ אֲשֶׁ֣ר נָפֹ֣צוּ בָ֔ם וְנִקְדַּ֥שְׁתִּי בָ֖ם לְעֵינֵ֣י הַגֹּויִ֑ם וְיָֽשְׁבוּ֨ עַל־אַדְמָתָ֔ם אֲשֶׁ֥ר נָתַ֖תִּי לְעַבְדִּ֥י לְיַֽעֲקֹֽב׃ 
<a target = '_blank' href='https://geulah.org.il/HaTanach/verse/?verse=212520'/> (28,26)</a> וְיָֽשְׁב֣וּ עָלֶיהָ֘ לָבֶטַח֒ וּבָנ֤וּ בָתִּים֙ וְנָֽטְע֣וּ כְרָמִ֔ים וְיָֽשְׁב֖וּ לָבֶ֑טַח בַּֽעֲשֹׂותִ֣י שְׁפָטִ֗ים בְּכֹ֨ל הַשָּׁאטִ֤ים אֹתָם֙ מִסְּבִ֣יבֹתָ֔ם וְיָ֣דְע֔וּ כִּ֛י אֲנִ֥י יְהֹוָ֖ה אֱלֹֽהֵיהֶֽם׃    פ 
<a target = '_blank' href='https://geulah.org.il/HaTanach/verse/?verse=212530'/> (29,1)</a> בַּשָּׁנָה֙ הָ֣עֲשִׂרִ֔ית בָּֽעֲשִׂרִ֕י בִּשְׁנֵ֥ים עָשָׂ֖ר לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212540'/> (29,2)</a> בֶּן־אָדָ֕ם שִׂ֣ים פָּנֶ֗יךָ עַל־פַּרְעֹ֖ה מֶ֣לֶךְ מִצְרָ֑יִם וְהִנָּבֵ֣א עָלָ֔יו וְעַל־מִצְרַ֖יִם כֻּלָּֽהּ׃ 
<a target = '_blank' href='https://geulah.org.il/HaTanach/verse/?verse=212550'/> (29,3)</a> דַּבֵּ֨ר וְאָֽמַרְתָּ֜ כֹּֽה־אָמַ֣ר ׀ אֲדֹנָ֣י יֱהֹוִ֗ה הִֽנְנִ֤י עָלֶ֨יךָ֨ פַּרְעֹ֣ה מֶֽלֶךְ־מִצְרַ֔יִם הַתַּנִּים֙ הַגָּדֹ֔ול הָֽרֹבֵ֖ץ בְּתֹ֣וךְ יְאֹרָ֑יו אֲשֶׁ֥ר אָמַ֛ר לִ֥י יְאֹרִ֖י וַֽאֲנִ֥י עֲשִׂיתִֽנִי׃ 
<a target = '_blank' href='https://geulah.org.il/HaTanach/verse/?verse=212560'/> (29,4)</a> וְנָתַתִּ֤י חַחִיי֯ם֙ בִּלְחָיֶ֔יךָ וְהִדְבַּקְתִּ֥י דְגַת־יְאֹרֶ֖יךָ בְּקַשְׂקְשׂתֶ֑יךָ וְהַֽעֲלִיתִ֨יךָ֨ מִתֹּ֣וךְ יְאֹרֶ֔יךָ וְאֵת֙ כָּל־דְּגַ֣ת יְאֹרֶ֔יךָ בְּקַשְׂקְשׂתֶ֖יךָ תִּדְבָּֽק׃ 
<a target = '_blank' href='https://geulah.org.il/HaTanach/verse/?verse=212570'/> (29,5)</a> וּנְטַשְׁתִּ֣יךָ הַמִּדְבָּ֗רָה אֹֽותְךָ֙ וְאֵת֙ כָּל־דְּגַ֣ת יְאֹרֶ֔יךָ עַל־פְּנֵ֤י הַשָּׂדֶה֙ תִּפֹּ֔ול לֹ֥א תֵֽאָסֵ֖ף וְלֹ֣א תִקָּבֵ֑ץ לְחַיַּ֥ת הָאָ֛רֶץ וּלְעֹ֥וף הַשָּׁמַ֖יִם נְתַתִּ֥יךָ לְאָכְלָֽה׃ 
<a target = '_blank' href='https://geulah.org.il/HaTanach/verse/?verse=212580'/> (29,6)</a> וְיָֽדְעוּ֙ כָּל־יֽשְׁבֵ֣י מִצְרַ֔יִם כִּ֖י אֲנִ֣י יְהֹוָ֑ה יַ֧עַן הֱיֹותָ֛ם מִשְׁעֶ֥נֶת קָנֶ֖ה לְבֵ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=212590'/> (29,7)</a> בְּתָפְשָׂ֨ם בְּךָ֤ בַכַּפ֯ף֙ תֵּרֹ֔וץ וּבָקַעְתָּ֥ לָהֶ֖ם כָּל־כָּתֵ֑ף וּבְהִשָּֽׁעֲנָ֤ם עָלֶ֨יךָ֙ תִּשָּׁבֵ֔ר וְהַֽעֲמַדְתָּ֥ לָהֶ֖ם כָּל־מָתְנָֽיִם׃    ס 
<a target = '_blank' href='https://geulah.org.il/HaTanach/verse/?verse=212600'/> (29,8)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה הִֽנְנִ֛י מֵבִ֥יא עָלַ֖יִךְ חָ֑רֶב וְהִכְרַתִּ֥י מִמֵּ֖ךְ אָדָ֥ם וּבְהֵמָֽה׃ 
<a target = '_blank' href='https://geulah.org.il/HaTanach/verse/?verse=212610'/> (29,9)</a> וְהָֽיְתָ֤ה אֶֽרֶץ־מִצְרַיִם֙ לִשְׁמָמָ֣ה וְחָרְבָּ֔ה וְיָֽדְע֖וּ כִּֽי־אֲנִ֣י יְהֹוָ֑ה יַ֧עַן אָמַ֛ר יְאֹ֥ר לִ֖י וַֽאֲנִ֥י עָשִֽׂיתִי׃ 
<a target = '_blank' href='https://geulah.org.il/HaTanach/verse/?verse=212620'/> (29,10)</a> לָכֵ֛ן הִֽנְנִ֥י אֵלֶ֖יךָ וְאֶל־יְאֹרֶ֑יךָ וְנָֽתַתִּ֞י אֶת־אֶ֣רֶץ מִצְרַ֗יִם לְחָרְבֹות֙ חֹ֣רֶב שְׁמָמָ֔ה מִמִּגְדֹּ֥ל סְוֵנֵ֖ה וְעַד־גְּב֥וּל כּֽוּשׁ׃ 
<a target = '_blank' href='https://geulah.org.il/HaTanach/verse/?verse=212630'/> (29,11)</a> לֹ֤א תַֽעֲבָר־בָּהּ֙ רֶ֣גֶל אָדָ֔ם וְרֶ֥גֶל בְּהֵמָ֖ה לֹ֣א תַֽעֲבָר־בָּ֑הּ וְלֹ֥א תֵשֵׁ֖ב אַרְבָּעִ֥ים שָׁנָֽה׃ 
<a target = '_blank' href='https://geulah.org.il/HaTanach/verse/?verse=212640'/> (29,12)</a> וְנָֽתַתִּ֣י אֶת־אֶרֶץ֩ מִצְרַ֨יִם שְׁמָמָ֜ה בְּתֹ֣וךְ ׀ אֲרָצֹ֣ות נְשַׁמֹּ֗ות וְעָרֶ֙יהָ֙ בְּתֹ֨וךְ עָרִ֤ים מָֽחֳרָבֹות֙ תִּֽהְיֶ֣יןָ שְׁמָמָ֔ה אַרְבָּעִ֖ים שָׁנָ֑ה וַֽהֲפִֽצֹתִ֤י אֶת־מִצְרַ֨יִם֨ בַּגֹּויִ֔ם וְזֵֽרִיתִ֖ים בָּֽאֲרָצֹֽות׃  ס 
<a target = '_blank' href='https://geulah.org.il/HaTanach/verse/?verse=212650'/> (29,13)</a> כִּ֛י כֹּ֥ה אָמַ֖ר אֲדֹנָ֣י יֱהֹוִ֑ה מִקֵּ֞ץ אַרְבָּעִ֤ים שָׁנָה֙ אֲקַבֵּ֣ץ אֶת־מִצְרַ֔יִם מִן־הָֽעַמִּ֖ים אֲשֶׁר־נָפֹ֥צוּ שָֽׁמָּה׃ 
<a target = '_blank' href='https://geulah.org.il/HaTanach/verse/?verse=212660'/> (29,14)</a> וְשַׁבְתִּי֨ אֶת־שְׁב֣וּת מִצְרַ֔יִם וַֽהֲשִֽׁבֹתִ֤י אֹתָם֨ אֶ֣רֶץ פַּתְרֹ֔וס עַל־אֶ֖רֶץ מְכֽוּרָתָ֑ם וְהָ֥יוּ שָׁ֖ם מַמְלָכָ֥ה שְׁפָלָֽה׃ 
<a target = '_blank' href='https://geulah.org.il/HaTanach/verse/?verse=212670'/> (29,15)</a> מִן־הַמַּמְלָכֹות֙ תִּֽהְיֶ֣ה שְׁפָלָ֔ה וְלֹֽא־תִתְנַשֵּׂ֥א עֹ֖וד עַל־הַגֹּויִ֑ם וְהִ֨מְעַטְתִּ֔ים לְבִלְתִּ֖י רְדֹ֥ות בַּגֹּויִֽם׃ 
<a target = '_blank' href='https://geulah.org.il/HaTanach/verse/?verse=212680'/> (29,16)</a> וְלֹ֣א יִֽהְיֶה־עֹוד֩ לְבֵ֨ית יִשְׂרָאֵ֤ל לְמִבְטָח֨ מַזְכִּ֣יר עָוֹ֔ן בִּפְנֹותָ֖ם אַֽחֲרֵיהֶ֑ם וְיָ֣דְע֔וּ כִּ֥י אֲנִ֖י אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=212690'/> (29,17)</a> וַיְהִ֗י בְּעֶשְׂרִ֤ים וָשֶׁ֨בַע֨ שָׁנָ֔ה בָּֽרִאשֹׁ֖ון בְּאֶחָ֣ד לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212700'/> (29,18)</a> בֶּן־אָדָ֗ם נְבֽוּכַדְרֶאצַּ֣ר מֶֽלֶךְ־בָּ֠בֶל הֶֽעֱבִ֨יד אֶת־חֵילֹ֜ו עֲבֹדָ֤ה גְדֹולָה֙ אֶל־צֹ֔ר כָּל־רֹ֣אשׁ מֻקְרָ֔ח וְכָל־כָּתֵ֖ף מְרוּטָ֑ה וְ֠שָׂכָר לֹא־הָ֨יָה לֹ֤ו וּלְחֵילֹו֙ מִצֹּ֔ר עַל־הָֽעֲבֹדָ֖ה אֲשֶׁר־עָבַ֥ד עָלֶֽיהָ׃    ס 
<a target = '_blank' href='https://geulah.org.il/HaTanach/verse/?verse=212710'/> (29,19)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה הִנְנִ֥י נֹתֵ֛ן לִנְבֽוּכַדְרֶאצַּ֥ר מֶֽלֶךְ־בָּבֶ֖ל אֶת־אֶ֣רֶץ מִצְרָ֑יִם וְנָשָׂ֨א הֲמֹנָ֜הּ וְשָׁלַ֤ל שְׁלָלָהּ֙ וּבָזַ֣ז בִּזָּ֔הּ וְהָֽיְתָ֥ה שָׂכָ֖ר לְחֵילֹֽו׃ 
<a target = '_blank' href='https://geulah.org.il/HaTanach/verse/?verse=212720'/> (29,20)</a> פְּעֻלָּתֹו֙ אֲשֶׁר־עָ֣בַד בָּ֔הּ נָתַ֥תִּי לֹ֖ו אֶת־אֶ֣רֶץ מִצְרָ֑יִם אֲשֶׁר֨ עָ֣שׂוּ לִ֔י נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=212730'/> (29,21)</a> בַּיֹּ֣ום הַה֗וּא אַצְמִ֤יחַ קֶ֨רֶן֨ לְבֵ֣ית יִשְׂרָאֵ֔ל וּלְךָ֛ אֶתֵּ֥ן פִּתְחֹֽון־פֶּ֖ה בְּתֹוכָ֑ם וְיָֽדְע֖וּ כִּי־אֲנִ֥י יְהֹוָֽה׃֯  פ 
<a target = '_blank' href='https://geulah.org.il/HaTanach/verse/?verse=212740'/> (30,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212750'/> (30,2)</a> בֶּן־אָדָ֕ם הִנָּבֵא֙ וְאָ֣מַרְתָּ֔ כֹּ֥ה אָמַ֖ר אֲדֹנָ֣י יֱהֹוִ֑ה הֵילִ֖ילוּ הָ֥הּ לַיֹּֽום׃ 
<a target = '_blank' href='https://geulah.org.il/HaTanach/verse/?verse=212760'/> (30,3)</a> כִּֽי־קָרֹ֣וב יֹ֔ום וְקָרֹ֥וב יֹ֖ום לַֽיהֹוָ֑ה יֹ֣ום עָנָ֔ן עֵ֥ת גֹּויִ֖ם יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=212770'/> (30,4)</a> וּבָאָ֥֯ה חֶ֨רֶב֨ בְּמִצְרַ֔יִם וְהָֽיְתָ֤ה חַלְחָלָה֙ בְּכ֔וּשׁ בִּנְפֹ֥ל חָלָ֖ל בְּמִצְרָ֑יִם וְלָֽקְח֣וּ הֲמֹונָ֔הּ וְנֶֽהֶרְס֖וּ יְסֹֽדֹותֶֽיהָ׃ 
<a target = '_blank' href='https://geulah.org.il/HaTanach/verse/?verse=212780'/> (30,5)</a> כּ֣וּשׁ וּפ֤וּט וְלוּד֨ וְכָל־הָעֶ֣רֶב וְכ֔וּב וּבְנֵ֖י אֶ֣רֶץ הַבְּרִ֑ית אִתָּ֖ם בַּחֶ֥רֶב יִפֹּֽלוּ׃  ס 
<a target = '_blank' href='https://geulah.org.il/HaTanach/verse/?verse=212790'/> (30,6)</a> כֹּ֚ה אָמַ֣ר יְהֹוָ֔ה וְנָֽפְלוּ֨ סֹֽמְכֵ֣י מִצְרַ֔יִם וְיָרַ֖ד גְּאֹ֣ון עֻזָּ֑הּ מִמִּגְדֹּ֣ל סְוֵנֵ֗ה בַּחֶ֨רֶב֙ יִפְּלוּ־בָ֔הּ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=212800'/> (30,7)</a> וְנָשַׁ֕מּוּ בְּתֹ֖וךְ אֲרָצֹ֣ות נְשַׁמֹּ֑ות וְעָרָ֕יו בְּתֹֽוךְ־עָרִ֥ים נַֽחֲרָבֹ֖ות תִּֽהְיֶֽינָה׃ 
<a target = '_blank' href='https://geulah.org.il/HaTanach/verse/?verse=212810'/> (30,8)</a> וְיָֽדְע֖וּ כִּֽי־אֲנִ֣י יְהֹוָ֑ה בְּתִתִּי־אֵ֣שׁ בְּמִצְרַ֔יִם וְנִשְׁבְּר֖וּ כָּל־עֹֽזְרֶֽיהָ׃ 
<a target = '_blank' href='https://geulah.org.il/HaTanach/verse/?verse=212820'/> (30,9)</a> בַּיֹּ֣ום הַה֗וּא יֵֽצְא֨וּ מַלְאָכִ֤ים מִלְּפָנַי֙ בַּצִּ֔ים לְהַֽחֲרִ֖יד אֶת־כּ֣וּשׁ בֶּ֑טַח וְהָֽיְתָ֨ה חַלְחָלָ֤ה בָהֶם֙ בְּיֹ֣ום מִצְרַ֔יִם כִּ֥י הִנֵּ֖ה בָּאָֽה׃    פ 
<a target = '_blank' href='https://geulah.org.il/HaTanach/verse/?verse=212830'/> (30,10)</a> כֹּ֥ה אָמַ֖ר אֲדֹנָ֣י יֱהֹוִ֑ה וְהִשְׁבַּתִּי֨ אֶת־הֲמֹ֣ון מִצְרַ֔יִם בְּיַ֖ד נְבֽוּכַדְרֶאצַּ֥ר מֶֽלֶךְ־בָּבֶֽל׃ 
<a target = '_blank' href='https://geulah.org.il/HaTanach/verse/?verse=212840'/> (30,11)</a> ה֠וּא וְעַמֹּ֤ו אִתֹּו֙ עָֽרִיצֵ֣י גֹויִ֔ם מֽוּבָאִ֖ים לְשַׁחֵ֣ת הָאָ֑רֶץ וְהֵרִ֤יקוּ חַרְבֹותָם֙ עַל־מִצְרַ֔יִם וּמָֽלְא֥וּ אֶת־הָאָ֖רֶץ חָלָֽל׃ 
<a target = '_blank' href='https://geulah.org.il/HaTanach/verse/?verse=212850'/> (30,12)</a> וְנָֽתַתִּ֤י יְאֹרִים֨ חָֽרָבָ֔ה וּמָֽכַרְתִּ֥י אֶת־הָאָ֖רֶץ בְּיַד־רָעִ֑ים וַֽהֲשִׁמֹּתִ֞י אֶ֤רֶץ וּמְלֹאָהּ֨ בְּיַד־זָרִ֔ים אֲנִ֥י יְהֹוָ֖ה דִּבַּֽרְתִּי׃    ס 
<a target = '_blank' href='https://geulah.org.il/HaTanach/verse/?verse=212860'/> (30,13)</a> כֹּֽה־אָמַ֞ר אֲדֹנָ֣י יֱהֹוִ֗ה וְהַֽאֲבַדְתִּ֨י גִלּוּלִ֜ים וְהִשְׁבַּתִּ֤י אֱלִילִים֙ מִנֹּ֔ף וְנָשִׂ֥יא מֵאֶֽרֶץ־מִצְרַ֖יִם לֹ֣א יִֽהְיֶה־עֹ֑וד וְנָֽתַתִּ֥י יִרְאָ֖ה בְּאֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=212870'/> (30,14)</a> וַֽהֲשִׁמֹּתִי֨ אֶת־פַּתְרֹ֔ס וְנָתַ֥תִּי אֵ֖שׁ בְּצֹ֑עַן וְעָשִׂ֥יתִי שְׁפָטִ֖ים בְּנֹֽא׃ 
<a target = '_blank' href='https://geulah.org.il/HaTanach/verse/?verse=212880'/> (30,15)</a> וְשָֽׁפַכְתִּ֣י חֲמָתִ֔י עַל־סִ֖ין מָעֹ֣וז מִצְרָ֑יִם וְהִכְרַתִּ֖י אֶת־הֲמֹ֥ון נֹֽא׃ 
<a target = '_blank' href='https://geulah.org.il/HaTanach/verse/?verse=212890'/> (30,16)</a> וְנָתַ֤תִּי אֵשׁ֙ בְּמִצְרַ֔יִם ח֤וּל תָּח֯יּל֨ סִ֔ין וְנֹ֖א תִּֽהְיֶ֣ה לְהִבָּקֵ֑עַ וְנֹ֖ף צָרֵ֥י יֹומָֽם׃ 
<a target = '_blank' href='https://geulah.org.il/HaTanach/verse/?verse=212900'/> (30,17)</a> בַּח֥וּרֵי אָ֛וֶן וּפִי־בֶ֖סֶת בַּחֶ֣רֶב יִפֹּ֑לוּ וְהֵ֖נָּה בַּשְּׁבִ֥י תֵלַֽכְנָה׃ 
<a target = '_blank' href='https://geulah.org.il/HaTanach/verse/?verse=212910'/> (30,18)</a> וּבִתְחַפְנְחֵס֨ חָשַׂ֣֯ךְ הַיֹּ֔ום בְּשִׁבְרִי־שָׁם֨ אֶת־מֹטֹ֣ות מִצְרַ֔יִם וְנִשְׁבַּת־בָּ֖הּ גְּאֹ֣ון עֻזָּ֑הּ הִ֚יא עָנָ֣ן יְכַסֶּ֔נָּה וּבְנֹותֶ֖יהָ בַּשְּׁבִ֥י תֵלַֽכְנָה׃ 
<a target = '_blank' href='https://geulah.org.il/HaTanach/verse/?verse=212920'/> (30,19)</a> וְעָשִׂ֥יתִי שְׁפָטִ֖ים בְּמִצְרָ֑יִם וְיָֽדְע֖וּ כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=212930'/> (30,20)</a> וַיְהִ֗י בְּאַחַ֤ת עֶשְׂרֵה֙ שָׁנָ֔ה בָּֽרִאשֹׁ֖ון בְּשִׁבְעָ֣ה לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=212940'/> (30,21)</a> בֶּן־אָדָ֕ם אֶת־זְרֹ֛ועַ פַּרְעֹ֥ה מֶֽלֶךְ־מִצְרַ֖יִם שָׁבָ֑רְתִּי וְהִנֵּ֣ה לֹֽא־חֻ֠בְּשָׁה לָתֵ֨ת רְפֻאֹ֜ות לָשׂ֥וּם חִתּ֛וּל לְחָבְשָׁ֥הּ לְחָזְקָ֖הּ לִתְפֹּ֥שׂ בֶּחָֽרֶב׃    ס 
<a target = '_blank' href='https://geulah.org.il/HaTanach/verse/?verse=212950'/> (30,22)</a> לָכֵ֞ן כֹּֽה־אָמַ֣ר אֲדֹנָ֣י יֱהֹוִ֗ה הִֽנְנִי֨ אֶל־פַּרְעֹ֣ה מֶֽלֶךְ־מִצְרַ֔יִם וְשָֽׁבַרְתִּי֨ אֶת־זְרֹ֣עֹתָ֔יו אֶת־הַֽחֲזָקָ֖ה וְאֶת־הַנִּשְׁבָּ֑רֶת וְהִפַּלְתִּ֥י אֶת־הַחֶ֖רֶב מִיָּדֹֽו׃ 
<a target = '_blank' href='https://geulah.org.il/HaTanach/verse/?verse=212960'/> (30,23)</a> וַֽהֲפִֽצֹותִ֥י אֶת־מִצְרַ֖יִם בַּגֹּויִ֑ם וְזֵֽרִיתִ֖ם בָּֽאֲרָצֹֽות׃ 
<a target = '_blank' href='https://geulah.org.il/HaTanach/verse/?verse=212970'/> (30,24)</a> וְחִזַּקְתִּ֗י אֶת־זְרֹעֹות֙ מֶ֣לֶךְ בָּבֶ֔ל וְנָֽתַתִּ֥י אֶת־חַרְבִּ֖י בְּיָדֹ֑ו וְשָׁבַרְתִּי֨ אֶת־זְרֹעֹ֣ות פַּרְעֹ֔ה וְנָאַ֛ק נַֽאֲקֹ֥ות חָלָ֖ל לְפָנָֽיו׃ 
<a target = '_blank' href='https://geulah.org.il/HaTanach/verse/?verse=212980'/> (30,25)</a> וְהַֽחֲזַקְתִּ֗י אֶת־זְרֹעֹות֨ מֶ֣לֶךְ בָּבֶ֔ל וּזְרֹעֹ֥ות פַּרְעֹ֖ה תִּפֹּ֑לְנָה וְיָֽדְע֞וּ כִּֽי־אֲנִ֣י יְהֹוָ֗ה בְּתִתִּ֤י חַרְבִּי֙ בְּיַ֣ד מֶֽלֶךְ־בָּבֶ֔ל וְנָטָ֥ה אֹותָ֖הּ אֶל־אֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=212990'/> (30,26)</a> וַֽהֲפִֽצֹותִ֤י אֶת־מִצְרַ֨יִם֙ בַּגֹּויִ֔ם וְזֵֽרִיתִ֥י אֹותָ֖ם בָּֽאֲרָצֹ֑ות וְיָֽדְע֖וּ כִּֽי־אֲנִ֥י יְהֹוָֽה׃    פ 
<a target = '_blank' href='https://geulah.org.il/HaTanach/verse/?verse=213000'/> (31,1)</a> וַיְהִ֗י בְּאַחַ֤ת עֶשְׂרֵה֙ שָׁנָ֔ה בַּשְּׁלִישִׁ֖י בְּאֶחָ֣ד לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213010'/> (31,2)</a> בֶּן־אָדָ֕ם אֱמֹ֛ר אֶל־פַּרְעֹ֥ה מֶֽלֶךְ־מִצְרַ֖יִם וְאֶל־הֲמֹונֹ֑ו אֶל־מִ֖י דָּמִ֥יתָ בְגָדְלֶֽךָ׃ 
<a target = '_blank' href='https://geulah.org.il/HaTanach/verse/?verse=213020'/> (31,3)</a> הִנֵּ֨ה אַשּׁ֜וּר אֶ֣רֶז בַּלְּבָנֹ֗ון יְפֵ֥ה עָנָ֛ף וְחֹ֥רֶשׁ מֵצַ֖ל וּגְבַ֣הּ קֹומָ֑ה וּבֵ֣ין עֲבֹתִ֔ים הָֽיְתָ֖ה צַמַּרְתֹּֽו׃ 
<a target = '_blank' href='https://geulah.org.il/HaTanach/verse/?verse=213030'/> (31,4)</a> מַ֣יִם גִּדְּל֔וּהוּ תְּהֹ֖ום רֹֽמְמָ֑תְהוּ אֶת־נַֽהֲרֹתֶ֤יהָ הֹלֵךְ֙ סְבִיבֹ֣ת מַטָּעָ֔הּ וְאֶת־תְּעָֽלֹתֶ֣יהָ שִׁ֯לְֿחָ֔ה אֶ֖ל כָּל־עֲצֵ֥י הַשָּׂדֶֽה׃ 
<a target = '_blank' href='https://geulah.org.il/HaTanach/verse/?verse=213040'/> (31,5)</a> עַל־כֵּן֙ גָּֽבְהָ֣א֯ קֹֽמָתֹ֔ו מִכֹּ֖ל עֲצֵ֣י הַשָּׂדֶ֑ה וַתִּרְבֶּ֨ינָה סַרְעַפֹּתָ֜יו וַתֶּֽאֱרַ֧כְנָה פֹֽארֹתָ֛֯ו מִמַּ֥יִם רַבִּ֖ים בְּשַׁלְּחֹֽו׃ 
<a target = '_blank' href='https://geulah.org.il/HaTanach/verse/?verse=213050'/> (31,6)</a> בִּסְעַפֹּתָ֤יו קִֽנְנוּ֙ כָּל־עֹ֣וף הַשָּׁמַ֔יִם וְתַ֤חַת פֹּֽארֹתָיו֨ יָֽלְד֔וּ כֹּ֖ל חַיַּ֣ת הַשָּׂדֶ֑ה וּבְצִלֹּו֙ יִֽשְׁב֔וּ כֹּ֖ל גֹּויִ֥ם רַבִּֽים׃ 
<a target = '_blank' href='https://geulah.org.il/HaTanach/verse/?verse=213060'/> (31,7)</a> וַיְּיִ֣ף בְּגָדְלֹ֔ו בְּאֹ֖רֶךְ דָּֽלִיֹּותָ֑יו כִּֽי־הָיָ֥ה שָׁרְשֹׁ֖ו אֶל־מַ֥יִם רַבִּֽים׃ 
<a target = '_blank' href='https://geulah.org.il/HaTanach/verse/?verse=213070'/> (31,8)</a> אֲרָזִ֣ים לֹֽא־עֲמָמֻהוּ֘ בְּגַן־אֱלֹהִים֒ בְּרֹושִׁ֗ים לֹ֤א דָמוּ֙ אֶל־סְעַפֹּתָ֔יו וְעַרְמֹנִ֥ים לֹֽא־הָי֖וּ כְּפֹֽרֹאתָ֑יו כָּל־עֵץ֙ בְּגַן־אֱלֹהִ֔ים לֹֽא־דָמָ֥ה אֵלָ֖יו בְּיָפְיֹֽו׃ 
<a target = '_blank' href='https://geulah.org.il/HaTanach/verse/?verse=213080'/> (31,9)</a> יָפֶ֣ה עֲשִׂיתִ֔יו בְּרֹ֖ב דָּֽלִיֹּותָ֑יו וַיְקַנְאֻ֨הוּ֨ כָּל־עֲצֵי־עֵ֔דֶן אֲשֶׁ֖ר בְּגַ֥ן הָֽאֱלֹהִֽים׃    ס 
<a target = '_blank' href='https://geulah.org.il/HaTanach/verse/?verse=213090'/> (31,10)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה יַ֕עַן אֲשֶׁ֥ר גָּבַ֖הְתָּ בְּקֹומָ֑ה וַיִּתֵּ֤ן צַמַּרְתֹּו֙ אֶל־בֵּ֣ין עֲבֹותִ֔ים וְרָ֥ם לְבָבֹ֖ו בְּגָבְהֹֽו׃ 
<a target = '_blank' href='https://geulah.org.il/HaTanach/verse/?verse=213100'/> (31,11)</a> וְאֶ֨תְּנֵ֔הוּ בְּיַ֖ד אֵ֣֯ל גֹּויִ֑ם עָשֹׂ֤ו יַֽעֲשֶׂה֨ לֹ֔ו בְּ֯רִשְׁעֹ֖ו גֵּֽרַשְׁתִּֽיהוּ׃ 
<a target = '_blank' href='https://geulah.org.il/HaTanach/verse/?verse=213110'/> (31,12)</a> וַיִּכְרְתֻ֧הוּ זָרִ֛ים עָֽרִיצֵ֥י גֹויִ֖ם וַיִּטְּשֻׁ֑הוּ אֶל־הֶֽ֠הָרִים וּבְכָל־גֵּ֨אָיֹ֜ות  נָֽפְל֣וּ דָֽלִיֹּותָ֗יו וַתִּשָּׁבַ֤רְנָה פֹֽרֹאתָיו֨ בְּכָל־אֲפִיקֵ֣י הָאָ֔רֶץ וַיֵּֽרְד֧וּ מִצִּלֹּ֛ו כָּל־עַמֵּ֥י הָאָ֖רֶץ וַֽיִּטְּשֻֽׁהוּ׃ 
<a target = '_blank' href='https://geulah.org.il/HaTanach/verse/?verse=213120'/> (31,13)</a> עַל־מַפַּלְתֹּ֥ו יִשְׁכְּנ֖וּ כָּל־עֹ֣וף הַשָּׁמָ֑יִם וְאֶל־פֹּרֹאתָ֣יו הָי֔וּ כֹּ֖ל חַיַּ֥ת הַשָּׂדֶֽה׃ 
<a target = '_blank' href='https://geulah.org.il/HaTanach/verse/?verse=213130'/> (31,14)</a> לְמַ֡עַן אֲשֶׁר֩ לֹֽא־יִגְבְּה֨וּ בְקֹֽומָתָ֜ם כָּל־עֲצֵי־מַ֗יִם וְלֹֽא־יִתְּנ֤וּ אֶת־צַמַּרְתָּם֙ אֶל־בֵּ֣ין עֲבֹתִ֔ים וְלֹא־יַֽעַמְד֧וּ אֵֽ֯לֵיהֶ֛ם בְּגָבְהָ֖ם כָּל־שֹׁ֣תֵי מָ֑יִם כִּ֣י כֻלָּם֩ נִתְּנ֨וּ לַמָּ֜וֶת אֶל־אֶ֣רֶץ תַּחְתִּ֗ית בְּתֹ֛וךְ בְּנֵ֥י אָדָ֖ם אֶל־יֹ֥ורְדֵי בֹֽור׃    ס 
<a target = '_blank' href='https://geulah.org.il/HaTanach/verse/?verse=213140'/> (31,15)</a> כֹּֽה־אָמַ֞ר אֲדֹנָ֣י יֱהֹוִ֗ה בְּיֹ֨ום רִדְתֹּ֤ו שְׁאֹ֨לָה֨ הֶֽאֱבַ֔לְתִּי כִּסֵּ֤תִי עָלָיו֨ אֶת־תְּהֹ֔ום וָֽאֶמְנַע֨ נַֽהֲרֹותֶ֔יהָ וַיִּכָּֽלְא֖וּ מַ֣יִם רַבִּ֑ים וָֽאַקְדִּ֤ר עָלָיו֨ לְבָנֹ֔ון וְכָל־עֲצֵ֥י הַשָּׂדֶ֖ה עָלָ֥יו עֻלְפֶּֽה׃ 
<a target = '_blank' href='https://geulah.org.il/HaTanach/verse/?verse=213150'/> (31,16)</a> מִקֹּ֤ול מַפַּלְתֹּו֙ הִרְעַ֣שְׁתִּי גֹויִ֔ם בְּהֹֽורִדִ֥י אֹתֹ֛ו שְׁאֹ֖לָה אֶת־יֹ֣ורְדֵי בֹ֑ור וַיִּנָּ֨חֲמ֜וּ בְּאֶ֤רֶץ תַּחְתִּית֨ כָּל־עֲצֵי־עֵ֔דֶן מִבְחַ֥ר וְטֹֽוב־לְבָנֹ֖ון כָּל־שֹׁ֥תֵי מָֽיִם׃ 
<a target = '_blank' href='https://geulah.org.il/HaTanach/verse/?verse=213160'/> (31,17)</a> גַּם־הֵ֗ם אִתֹּ֛ו יָֽרְד֥וּ שְׁאֹ֖לָה אֶל־חַֽלְלֵי־חָ֑רֶב וּזְרֹעֹ֛ו יָֽשְׁב֥וּ בְצִלֹּ֖ו בְּתֹ֥וךְ גֹּויִֽם׃ 
<a target = '_blank' href='https://geulah.org.il/HaTanach/verse/?verse=213170'/> (31,18)</a> אֶל־מִ֨י דָמִ֥יתָ כָּ֛כָה בְּכָבֹ֥וד וּבְגֹ֖דֶל בַּֽעֲצֵי־עֵ֑דֶן וְהֽוּרַדְתָּ֨ אֶת־עֲצֵי־עֵ֜דֶן אֶל־אֶ֣רֶץ תַּחְתִּ֗ית בְּתֹ֨וךְ עֲרֵלִ֤ים תִּשְׁכַּב֙ אֶת־חַֽלְלֵי־חֶ֔רֶב ה֤וּא פַרְעֹה֙ וְכָל־הֲמֹונֹ֔ה  נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=213180'/> (32,1)</a> וַיְהִי֨ בִּשְׁתֵּ֣י עֶשְׂרֵ֣ה שָׁנָ֔ה בִּשְׁנֵֽי־עָשָׂ֥ר חֹ֖דֶשׁ בְּאֶחָ֣ד לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213190'/> (32,2)</a> בֶּן־אָדָ֗ם שָׂ֤א קִינָה֨ עַל־פַּרְעֹ֣ה מֶֽלֶךְ־מִצְרַ֔יִם וְאָֽמַרְתָּ֣ אֵלָ֔יו כְּפִ֥יר גֹּויִ֖ם נִדְמֵ֑יתָ וְאַתָּה֨ כַּתַּנִּ֣ים בַּיַּמִּ֔ים וַתָּ֣גַח בְּנַֽהֲרֹתֶ֗יךָ וַתִּדְלַח־מַ֨יִם֙ בְּרַגְלֶ֔יךָ וַתִּרְפֹּ֖ס נַֽהֲרֹתָֽם׃ ס 
<a target = '_blank' href='https://geulah.org.il/HaTanach/verse/?verse=213200'/> (32,3)</a> כֹּ֤ה אָמַר֙ אֲדֹנָ֣י יֱהֹוִ֔ה וּפָרַשְׂתִּ֤י עָלֶ֨יךָ֙ אֶת־רִשְׁתִּ֔י בִּקְהַ֖ל עַמִּ֣ים רַבִּ֑ים וְהֶֽעֱל֖וּךָ בְּחֶרְמִֽי׃ 
<a target = '_blank' href='https://geulah.org.il/HaTanach/verse/?verse=213210'/> (32,4)</a> וּנְטַשְׁתִּ֣יךָ בָאָ֔רֶץ עַל־פְּנֵ֥י הַשָּׂדֶ֖ה אֲטִילֶ֑ךָ וְהִשְׁכַּנְתִּ֤י עָלֶ֨יךָ֙ כָּל־עֹ֣וף הַשָּׁמַ֔יִם וְהִשְׂבַּעְתִּ֥י מִמְּךָ֖ חַיַּ֥ת כָּל־הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=213220'/> (32,5)</a> וְנָֽתַתִּ֥י אֶת־בְּשָֽׂרְךָ֖ עַל־הֶֽהָרִ֑ים וּמִלֵּאתִ֥י הַגֵּֽאָיֹ֖ות רָֽמוּתֶֽךָ׃ 
<a target = '_blank' href='https://geulah.org.il/HaTanach/verse/?verse=213230'/> (32,6)</a> וְהִשְׁקֵיתִ֨י אֶ֧רֶץ צָפָֽתְךָ֛ מִדָּֽמְךָ֖ אֶל־הֶֽהָרִ֑ים וַֽאֲפִקִ֖ים יִמָּֽלְא֥וּן מִמֶּֽךָּ׃ 
<a target = '_blank' href='https://geulah.org.il/HaTanach/verse/?verse=213240'/> (32,7)</a> וְכִסֵּיתִ֤י בְכַבֹּֽותְךָ֨ שָׁמַ֔יִם וְהִקְדַּרְתִּ֖י אֶת־כֹּֽכְבֵיהֶ֑ם שֶׁ֚מֶשׁ בֶּֽעָנָ֣ן אֲכַסֶּ֔נּוּ וְיָרֵ֖חַ לֹֽא־יָאִ֥יר אֹורֹֽו׃ 
<a target = '_blank' href='https://geulah.org.il/HaTanach/verse/?verse=213250'/> (32,8)</a> כָּל־מְאֹ֤ורֵי אֹור֙ בַּשָּׁמַ֔יִם אַקְדִּירֵ֖ם עָלֶ֑יךָ וְנָתַ֤תִּי ח֨שֶׁךְ֨ עַֽל־אַרְצְךָ֔ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=213260'/> (32,9)</a> וְהִ֨כְעַסְתִּ֔י לֵ֖ב עַמִּ֣ים רַבִּ֑ים בַּֽהֲבִיאִ֤י שִׁבְרְךָ֙ בַּגֹּויִ֔ם עַל־אֲרָצֹ֖ות אֲשֶׁ֥ר לֹֽא־יְדַעְתָּֽם׃ 
<a target = '_blank' href='https://geulah.org.il/HaTanach/verse/?verse=213270'/> (32,10)</a> וַֽהֲשִׁמֹּותִ֙י עָלֶ֜יךָ עַמִּ֣ים רַבִּ֗ים וּמַלְכֵיהֶם֨ יִשְׂעֲר֤וּ עָלֶ֨יךָ֨ שַׂ֔עַר בְּעֹֽופְפִ֥י חַרְבִּ֖י עַל־פְּנֵיהֶ֑ם וְחָֽרְד֤וּ לִרְגָעִים֨ אִ֣ישׁ לְנַפְשֹׁ֔ו בְּיֹ֖ום מַפַּלְתֶּֽךָ׃    ס 
<a target = '_blank' href='https://geulah.org.il/HaTanach/verse/?verse=213280'/> (32,11)</a> כִּ֛י כֹּ֥ה אָמַ֖ר אֲדֹנָ֣י יֱהֹוִ֑ה חֶ֥רֶב מֶֽלֶךְ־בָּבֶ֖ל תְּבֹואֶֽךָ׃ 
<a target = '_blank' href='https://geulah.org.il/HaTanach/verse/?verse=213290'/> (32,12)</a> בְּחַרְבֹ֤ות גִּבֹּורִים֨ אַפִּ֣יל הֲמֹונֶ֔ךָ עָֽרִיצֵ֥י גֹויִ֖ם כֻּלָּ֑ם וְשָֽׁדְדוּ֙ אֶת־גְּאֹ֣ון מִצְרַ֔יִם וְנִשְׁמַ֖ד כָּל־הֲמֹונָֽהּ׃ 
<a target = '_blank' href='https://geulah.org.il/HaTanach/verse/?verse=213300'/> (32,13)</a> וְהַֽאֲבַדְתִּי֙ אֶת־כָּל־בְּהֶמְתָּ֔הּ מֵעַ֖ל מַ֣יִם רַבִּ֑ים וְלֹ֨א תִדְלָחֵ֤ם רֶֽגֶל־אָדָם֨ עֹ֔וד וּפַרְסֹ֥ות בְּהֵמָ֖ה לֹ֥א תִדְלָחֵֽם׃ 
<a target = '_blank' href='https://geulah.org.il/HaTanach/verse/?verse=213310'/> (32,14)</a> אָ֚ז אַשְׁקִ֣יעַ מֵֽימֵיהֶ֔ם וְנַֽהֲרֹותָ֖ם כַּשֶּׁ֣מֶן אֹולִ֑יךְ נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=213320'/> (32,15)</a> בְּתִתִּי֩ אֶת־אֶ֨רֶץ מִצְרַ֜יִם שְׁמָמָ֣ה וּנְשַׁמָּ֗ה אֶ֚רֶץ מִמְּלֹאָ֔הּ בְּהַכֹּותִ֖י אֶת־כָּל־י֣שְׁבֵי בָ֑הּ וְיָֽדְע֖וּ כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=213330'/> (32,16)</a> קִינָ֥ה הִיא֨ וְקֹ֣ונְנ֔וּהָ בְּנֹ֥ות הַגֹּויִ֖ם תְּקֹונֵ֣נָּה אֹותָ֑הּ עַל־מִצְרַ֤יִם וְעַל־כָּל־הֲמֹונָהּ֙ תְּקֹונֵ֣נָּה אֹותָ֔הּ נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=213340'/> (32,17)</a> וַיְהִי֨ בִּשְׁתֵּ֣י עֶשְׂרֵ֣ה שָׁנָ֔ה בַּֽחֲמִשָּׁ֥ה עָשָׂ֖ר לַחֹ֑דֶשׁ הָיָ֥ה דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213350'/> (32,18)</a> בֶּן־אָדָ֕ם נְהֵ֛ה עַל־הֲמֹ֥ון מִצְרַ֖יִם וְהֹֽורִדֵ֑הוּ אֹ֠ותָהּ וּבְנֹ֨ות גֹּויִ֧ם אַדִּרִ֛ם אֶל־אֶ֥רֶץ תַּחְתִּיֹּ֖ות אֶת־יֹ֥ורְדֵי בֹֽור׃ 
<a target = '_blank' href='https://geulah.org.il/HaTanach/verse/?verse=213360'/> (32,19)</a> מִמִּ֖י נָעָ֑מְתָּ רְדָ֥ה וְהָשְׁכְּבָ֖ה אֶת־עֲרֵלִֽים׃ 
<a target = '_blank' href='https://geulah.org.il/HaTanach/verse/?verse=213370'/> (32,20)</a> בְּתֹ֥וךְ חַלְלֵי־חֶ֖רֶב יִפֹּ֑לוּ חֶ֣רֶב נִתָּ֔נָ֯ה מָשְׁכ֥וּ אֹותָ֖הּ וְכָל־הֲמֹונֶֽיהָ׃ 
<a target = '_blank' href='https://geulah.org.il/HaTanach/verse/?verse=213380'/> (32,21)</a> יְדַבְּרוּ־לֹ֞ו אֵלֵ֧י גִבֹּורִ֛ים מִתֹּ֥וךְ שְׁאֹ֖ול אֶת־עֹֽזְרָ֑יו יָֽרְד֛וּ שָֽׁכְב֥וּ הָֽעֲרֵלִ֖ים חַֽלְלֵי־חָֽרֶב׃ 
<a target = '_blank' href='https://geulah.org.il/HaTanach/verse/?verse=213390'/> (32,22)</a> שָׁ֤ם אַשּׁוּר֙ וְכָל־קְהָלָ֔הּ סְבִֽיבֹותָ֖יו קִבְרֹתָ֑יו כֻּלָּ֣ם֜ חֲלָלִ֔ים הַנֹּֽפְלִ֖ים בֶּחָֽרֶב׃ 
<a target = '_blank' href='https://geulah.org.il/HaTanach/verse/?verse=213400'/> (32,23)</a> אֲשֶׁ֨ר נִתְּנ֤וּ קִבְרֹתֶ֨יהָ֨ בְּיַרְכְּתֵי־בֹ֔ור וַיְהִ֣י קְהָלָ֔הּ סְבִיבֹ֖ות קְבֻֽרָתָ֑הּ כֻּלָּ֤ם חֲלָלִים֨ נֹֽפְלִ֣ים בַּחֶ֔רֶב אֲשֶׁר־נָֽתְנ֥וּ חִתִּ֖ית בְּאֶ֥רֶץ חַיִּֽים׃ 
<a target = '_blank' href='https://geulah.org.il/HaTanach/verse/?verse=213410'/> (32,24)</a> שָׁ֤ם עֵילָם֨ וְכָל־הֲמֹונָ֔הּ סְבִיבֹ֖ות קְבֻֽרָתָ֑הּ כֻּלָּ֣ם חֲלָלִים֩ הַנֹּֽפְלִ֨ים בַּחֶ֜רֶב אֲשֶׁר־יָֽרְד֥וּ עֲרֵלִ֣ים ׀ אֶל־אֶ֣רֶץ תַּחְתִּיֹּ֗ות אֲשֶׁ֨ר נָֽתְנ֤וּ חִתִּיתָם֨ בְּאֶ֣רֶץ חַיִּ֔ים וַיִּשְׂא֥וּ כְלִמָּתָ֖ם אֶת־יֹ֥ורְדֵי בֹֽור׃ 
<a target = '_blank' href='https://geulah.org.il/HaTanach/verse/?verse=213420'/> (32,25)</a> בְּתֹ֣וךְ חֲ֠לָלִים נָֽתְנ֨וּ מִשְׁכָּ֥ב לָהּ֨ בְּכָל־הֲמֹונָ֔הּ סְבִֽיבֹותָ֖יו קִבְרֹתֶ֑הָ כֻּלָּ֣ם עֲרֵלִ֣ים חַֽלְלֵי־חֶ֡רֶב כִּי֩ נִתַּ֨ן חִתִּיתָ֜ם בְּאֶ֣רֶץ חַיִּ֗ים וַיִּשְׂא֤וּ כְלִמָּתָם֨ אֶת־יֹ֣ורְדֵי בֹ֔ור בְּתֹ֥וךְ חֲלָלִ֖ים נִתָּֽן׃ 
<a target = '_blank' href='https://geulah.org.il/HaTanach/verse/?verse=213430'/> (32,26)</a> שָׁ֣ם מֶ֤שֶׁךְ תֻּבַל֨ וְכָל־הֲמֹונָ֔הּ סְבִֽיבֹותָ֖יו קִבְרֹותֶ֑יהָ כֻּלָּ֤ם עֲרֵלִים֨ מְחֻ֣לְלֵי חֶ֔רֶב כִּי־נָֽתְנ֥וּ חִתִּיתָ֖ם בְּאֶ֥רֶץ חַיִּֽים׃ 
<a target = '_blank' href='https://geulah.org.il/HaTanach/verse/?verse=213440'/> (32,27)</a> וְלֹ֤א יִשְׁכְּבוּ֙ אֶת־גִּבֹּורִ֔ים נֹֽפְלִ֖ים מֵֽעֲרֵלִ֑ים אֲשֶׁ֣ר יָֽרְדוּ־שְׁאֹ֣ול בִּכְלֵֽי־מִלְחַמְתָּם֩ וַיִּתְּנ֨וּ אֶת־חַרְבֹותָ֜ם תַּ֣חַת רָֽאשֵׁיהֶ֗ם וַתְּהִ֤י עֲוֹֽנֹותָם֙ עַל־עַצְמֹותָ֔ם כִּֽי־חִתִּ֥ית גִּבֹּורִ֖ים בְּאֶ֥רֶץ חַיִּֽים׃ 
<a target = '_blank' href='https://geulah.org.il/HaTanach/verse/?verse=213450'/> (32,28)</a> וְאַתָּ֗ה בְּתֹ֧וךְ עֲרֵלִ֛ים תִּשָּׁבַ֥֯ר וְתִשְׁכַּ֖ב אֶת־חַֽלְלֵי־חָֽרֶב׃ 
<a target = '_blank' href='https://geulah.org.il/HaTanach/verse/?verse=213460'/> (32,29)</a> שָׁ֣מָּה אֱדֹ֗ום מְלָכֶ֨יהָ֨ וְכָל־נְשִׂיאֶ֔יהָ אֲשֶׁר־נִתְּנ֥וּ בִגְבֽוּרָתָ֖ם אֶת־חַֽלְלֵי־חָ֑רֶב הֵ֛מָּה אֶת־עֲרֵלִ֥ים יִשְׁכָּ֖בוּ וְאֶת־יֹ֥רְדֵי בֹֽור׃ 
<a target = '_blank' href='https://geulah.org.il/HaTanach/verse/?verse=213470'/> (32,30)</a> שָׁ֣מָּה נְסִיכֵ֥י צָפֹ֛ון כֻּלָּ֖ם וְכָל־צִֽדֹנִ֑י אֲשֶׁר־יָֽרְד֣וּ אֶת־חֲלָלִ֗ים בְּחִתִּיתָ֑ם מִ֯גְֿבֽוּרָתָם֙ בֹּושִׁ֔ים וַיִּשְׁכְּב֤וּ עֲרֵלִים֙ אֶת־חַֽלְלֵי־חֶ֔רֶב וַיִּשְׂא֥וּ כְלִמָּתָ֖ם אֶת־יֹ֥ורְדֵי בֹֽור׃ 
<a target = '_blank' href='https://geulah.org.il/HaTanach/verse/?verse=213480'/> (32,31)</a> אֹותָם֙ יִרְאֶ֣ה פַרְעֹ֔ה וְנִחַ֖ם עַל־כָּל־הֲמֹונֹ֑ה חַֽלְלֵי־חֶ֨רֶב֨ פַּרְעֹ֣ה וְכָל־חֵילֹ֔ו נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=213490'/> (32,32)</a> כִּֽי־נָתַ֥תִּי אֶת־חִתִּיתִ֖ו֯ בְּאֶ֣רֶץ חַיִּ֑ים וְהֻשְׁכַּב֩ בְּתֹ֨וךְ עֲרֵלִ֜ים אֶת־חַֽלְלֵי־חֶ֗רֶב פַּרְעֹה֨ וְכָל־הֲמֹונֹ֔ה  נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=213500'/> (33,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213510'/> (33,2)</a> בֶּן־אָדָ֗ם דַּבֵּ֤ר אֶל־בְּנֵֽי־עַמְּךָ֙ וְאָֽמַרְתָּ֣ אֲלֵיהֶ֔ם אֶ֕רֶץ כִּֽי־אָבִ֥יא עָלֶ֖יהָ חָ֑רֶב וְלָֽקְח֨וּ עַם־הָאָ֜רֶץ אִ֤ישׁ אֶחָד֨ מִקְֿצֵיהֶ֔ם וְנָֽתְנ֥וּ אֹתֹ֛ו לָהֶ֖ם לְצֹפֶֽה׃ 
<a target = '_blank' href='https://geulah.org.il/HaTanach/verse/?verse=213520'/> (33,3)</a> וְרָאָ֥ה אֶת־הַחֶ֖רֶב בָּאָ֣ה עַל־הָאָ֑רֶץ וְתָקַ֥ע בַּשֹּׁופָ֖ר וְהִזְהִ֥יר אֶת־הָעָֽם׃ 
<a target = '_blank' href='https://geulah.org.il/HaTanach/verse/?verse=213530'/> (33,4)</a> וְשָׁמַ֨ע הַשֹּׁמֵ֜עַ אֶת־קֹ֤ול הַשֹּׁופָר֨ וְלֹ֣א נִזְהָ֔ר וַתָּ֥בֹוא חֶ֖רֶב וַתִּקָּחֵ֑הוּ דָּמֹ֥ו בְרֹאשֹׁ֖ו יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=213540'/> (33,5)</a> אֵת֩ קֹ֨ול הַשֹּׁופָ֤ר שָׁמַע֙ וְלֹ֣א נִזְהָ֔ר דָּמֹ֖ו בֹּ֣ו יִֽהְיֶ֑ה וְה֥וּא נִזְהָ֖ר נַפְשֹׁ֥ו מִלֵּֽט׃ 
<a target = '_blank' href='https://geulah.org.il/HaTanach/verse/?verse=213550'/> (33,6)</a> וְ֠הַצֹּפֶה כִּֽי־יִרְאֶ֨ה אֶת־הַחֶ֜רֶב בָּאָ֗ה וְלֹֽא־תָקַ֤ע בַּשֹּׁופָר֨ וְהָעָ֣ם לֹֽא־נִזְהָ֔ר וַתָּבֹ֣וא חֶ֔רֶב וַתִּקַּ֥ח מֵהֶ֖ם נָ֑פֶשׁ ה֚וּא בַּֽעֲוֹנֹ֣ו נִלְקָ֔ח֯ וְדָמֹ֖ו מִיַּד־הַצֹּפֶ֥ה אֶדְרֽשׁ׃    ס 
<a target = '_blank' href='https://geulah.org.il/HaTanach/verse/?verse=213560'/> (33,7)</a> וְאַתָּ֣ה בֶן־אָדָ֔ם צֹפֶ֥ה נְתַתִּ֖יךָ לְבֵ֣ית יִשְׂרָאֵ֑ל וְשָׁמַעְתָּ֤ מִפִּי֙ דָּבָ֔ר וְהִזְהַרְתָּ֥ אֹתָ֖ם מִמֶּֽנִּי׃ 
<a target = '_blank' href='https://geulah.org.il/HaTanach/verse/?verse=213570'/> (33,8)</a> בְּאָמְרִ֣י לָרָשָׁ֗ע רָשָׁע֙ מֹ֣ות תָּמ֔וּת וְלֹ֣א דִבַּ֔רְתָּ לְהַזְהִ֥יר רָשָׁ֖ע מִדַּרְכֹּ֑ו ה֤וּא רָשָׁע֨ בַּֽעֲוֹנֹ֣ו יָמ֔וּת וְדָמֹ֖ו מִיָּֽדְךָ֥ אֲבַקֵּֽשׁ׃ 
<a target = '_blank' href='https://geulah.org.il/HaTanach/verse/?verse=213580'/> (33,9)</a> וְ֠אַתָּה כִּֽי־הִזְהַ֨רְתָּ רָשָׁ֤ע מִדַּרְכֹּו֙ לָשׁ֣וּב מִמֶּ֔נָּה וְלֹא־שָׁ֖ב מִדַּרְכֹּ֑ו ה֚וּא בַּֽעֲוֹנֹ֣ו יָמ֔וּת וְאַתָּ֖ה נַפְשְׁךָ֥ הִצַּֽלְתָּ׃    ס 
<a target = '_blank' href='https://geulah.org.il/HaTanach/verse/?verse=213590'/> (33,10)</a> וְאַתָּ֣ה בֶן־אָדָ֗ם אֱמֹר֙ אֶל־בֵּ֣ית יִשְׂרָאֵ֔ל כֵּ֤ן אֲמַרְתֶּם֨ לֵאמֹ֔ר כִּֽי־פְשָׁעֵ֥ינוּ וְחַטֹּאתֵ֖ינוּ עָלֵ֑ינוּ וּבָ֛ם אֲנַ֥חְנוּ נְמַקִּ֖ים וְאֵ֥יךְ נִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=213600'/> (33,11)</a> אֱמֹ֨ר אֲלֵיהֶ֜ם חַי־אָ֣נִי ׀ נְאֻ֣ם ׀ אֲדֹנָ֣י יֱהֹוִ֗ה אִם־אֶחְפֹּץ֨ בְּמֹ֣ות הָרָשָׁ֔ע כִּ֣י אִם־בְּשׁ֥וּב רָשָׁ֛ע מִדַּרְכֹּ֖ו וְחָיָ֑ה שׁ֣וּבוּ שׁ֜וּבוּ מִדַּרְכֵיכֶ֧ם הָֽרָעִ֛ים וְלָ֥מָּה תָמ֖וּתוּ בֵּ֥ית יִשְׂרָאֵֽל׃  ס 
<a target = '_blank' href='https://geulah.org.il/HaTanach/verse/?verse=213610'/> (33,12)</a> וְאַתָּ֣ה בֶן־אָדָ֗ם אֱמֹ֤ר אֶל־בְּנֵֽי־עַמְּךָ֙ צִדְקַ֣ת הַצַּדִּ֗יק לֹ֤א תַצִּילֶ֨נּוּ֙ בְּיֹ֣ום פִּשְׁעֹ֔ו וְרִשְׁעַ֤ת הָֽרָשָׁע֙ לֹֽא־יִכָּ֣שֶׁל בָּ֔הּ בְּיֹ֖ום שׁוּבֹ֣ו מֵֽרִשְׁעֹ֑ו וְצַדִּ֗יק לֹ֥א יוּכַ֛ל לִֽחְיֹ֥ות בָּ֖הּ בְּיֹ֥ום חֲטֹאתֹֽו׃ 
<a target = '_blank' href='https://geulah.org.il/HaTanach/verse/?verse=213620'/> (33,13)</a> בְּאָמְרִ֤י לַצַּדִּיק֙ חָיֹ֣ה יִֽחְיֶ֔ה וְהֽוּא־בָטַ֥ח עַל־צִדְקָתֹ֖ו וְעָ֣שָׂה עָ֑וֶל כָּל־צִדְקֹתָ֯ו֙ לֹ֣א תִזָּכַ֔רְנָה וּבְעַוְלֹ֥ו אֲשֶׁר־עָשָׂ֖ה בֹּ֥ו יָמֽוּת׃ 
<a target = '_blank' href='https://geulah.org.il/HaTanach/verse/?verse=213630'/> (33,14)</a> וּבְאָמְרִ֥י לָֽרָשָׁ֖ע מֹ֣ות תָּמ֑וּת וְשָׁב֙ מֵֽחַטָּאתֹ֔ו וְעָשָׂ֥ה מִשְׁפָּ֖ט וּצְדָקָֽה׃ 
<a target = '_blank' href='https://geulah.org.il/HaTanach/verse/?verse=213640'/> (33,15)</a> חֲבֹ֨ל יָשִׁ֤יב רָשָׁע֨ גְּזֵלָ֣ה יְשַׁלֵּ֔ם בְּחֻקֹּ֤ות הַֽחַיִּים֨ הָלַ֔ךְ לְבִלְתִּ֖י עֲשֹׂ֣ות עָ֑וֶל חָיֹ֥ו יִֽחְיֶ֖ה לֹ֥א יָמֽוּת׃ 
<a target = '_blank' href='https://geulah.org.il/HaTanach/verse/?verse=213650'/> (33,16)</a> כָּל־חַטֹּאתָ֯ו֙ אֲשֶׁ֣ר חָטָ֔א לֹ֥א תִזָּכַ֖רְנָה לֹ֑ו מִשְׁפָּ֧ט וּצְדָקָ֛ה עָשָׂ֖ה חָיֹ֥ו יִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=213660'/> (33,17)</a> וְאָֽמְרוּ֙ בְּנֵ֣י עַמְּךָ֔ לֹ֥א יִתָּכֵ֖ן דֶּ֣רֶךְ אֲדֹנָ֑י וְהֵ֖מָּה דַּרְכָּ֥ם לֹֽא־יִתָּכֵֽן׃ 
<a target = '_blank' href='https://geulah.org.il/HaTanach/verse/?verse=213670'/> (33,18)</a> בְּשׁוּב־צַדִּ֥יק מִצִּדְקָתֹ֖ו וְעָ֣שָׂה עָ֑וֶל וּמֵ֖ת בָּהֶֽם׃ 
<a target = '_blank' href='https://geulah.org.il/HaTanach/verse/?verse=213680'/> (33,19)</a> וּבְשׁ֤וּב רָשָׁע֨ מֵֽרִשְׁעָתֹ֔ו וְעָשָׂ֥ה מִשְׁפָּ֖ט וּצְדָקָ֑ה עֲלֵיהֶ֖ם ה֥וּא יִֽחְיֶֽה׃ 
<a target = '_blank' href='https://geulah.org.il/HaTanach/verse/?verse=213690'/> (33,20)</a> וַֽאֲמַרְתֶּ֕ם לֹ֥א יִתָּכֵ֖ן דֶּ֣רֶךְ אֲדֹנָ֑י אִ֧ישׁ כִּדְרָכָ֛יו אֶשְׁפֹּ֥וט אֶתְכֶ֖ם בֵּ֥ית יִשְׂרָאֵֽל׃  ס 
<a target = '_blank' href='https://geulah.org.il/HaTanach/verse/?verse=213700'/> (33,21)</a> וַיְהִ֞י בִּשְׁתֵּ֧י עֶשְׂרֵ֣ה שָׁנָ֗ה בָּֽעֲשִׂרִ֛י בַּֽחֲמִשָּׁ֥ה לַחֹ֖דֶשׁ לְגָֽלוּתֵ֑נוּ בָּֽא־אֵלַ֨י הַפָּלִ֧יט מִירֽוּשָׁלִַ֛ם לֵאמֹ֖ר הֻכְּתָ֥ה הָעִֽיר׃ 
<a target = '_blank' href='https://geulah.org.il/HaTanach/verse/?verse=213710'/> (33,22)</a> וְיַד־יְ֠הֹוָה הָֽיְתָ֨ה אֵלַ֜י בָּעֶ֗רֶב לִפְנֵי֨ בֹּ֣וא הַפָּלִ֔יט וַיִּפְתַּ֣ח אֶת־פִּ֔י עַד־בֹּ֥וא אֵלַ֖י בַּבֹּ֑קֶר וַיִּפָּ֣תַח פִּ֔י וְלֹ֥א נֶֽאֱלַ֖מְתִּי עֹֽוד׃  ס 
<a target = '_blank' href='https://geulah.org.il/HaTanach/verse/?verse=213720'/> (33,23)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213730'/> (33,24)</a> בֶּן־אָדָ֗ם יֽ֠שְׁבֵי הֶֽחֳרָבֹ֨ות הָאֵ֜לֶּה עַל־אַדְמַ֤ת יִשְׂרָאֵל֨ אֹֽמְרִ֣ים לֵאמֹ֔ר אֶחָד֙ הָיָ֣ה אַבְרָהָ֔ם וַיִּירַ֖שׁ אֶת־הָאָ֑רֶץ וַֽאֲנַ֣חְנוּ רַבִּ֔ים לָ֛נוּ נִתְּנָ֥ה הָאָ֖רֶץ לְמֹֽורָשָֽׁה׃    ס 
<a target = '_blank' href='https://geulah.org.il/HaTanach/verse/?verse=213740'/> (33,25)</a> לָכֵן֩ אֱמֹ֨ר אֲלֵיהֶ֜ם כֹּֽה־אָמַ֣ר ׀ אֲדֹנָ֣י יֱהֹוִ֗ה עַל־הַדָּ֧ם ׀ תֹּאכֵ֛לוּ וְעֵֽינֵכֶ֛ם תִּשְׂא֥וּ אֶל־גִּלּֽוּלֵיכֶ֖ם וְדָ֣ם תִּשְׁפֹּ֑כוּ וְהָאָ֖רֶץ תִּירָֽשׁוּ׃ 
<a target = '_blank' href='https://geulah.org.il/HaTanach/verse/?verse=213750'/> (33,26)</a> עֲמַדְתֶּ֤ם עַל־חַרְבְּכֶם֙ עֲשִׂיתֶ֣ן תֹּֽועֵבָ֔ה וְאִ֛ישׁ אֶת־אֵ֥שֶׁת רֵעֵ֖הוּ טִמֵּאתֶ֑ם וְהָאָ֖רֶץ תִּירָֽשׁוּ׃  
<a target = '_blank' href='https://geulah.org.il/HaTanach/verse/?verse=213760'/> (33,27)</a> כֹּֽה־תֹאמַ֨ר אֲלֵהֶ֜ם כֹּֽה־אָמַ֨ר אֲדֹנָ֣י יֱהֹוִה֘ חַי־אָנִי֒ אִם־לֹ֞א אֲשֶׁ֤ר בֶּֽחֳרָבֹות֙ בַּחֶ֣רֶב יִפֹּ֔לוּ וַֽאֲשֶׁר֨ עַל־פְּנֵ֣י הַשָּׂדֶ֔ה לַֽחַיָּ֥ה נְתַתִּ֖יו לְאָכְלֹ֑ו וַֽאֲשֶׁ֛ר בַּמְּצָדֹ֥ות וּבַמְּעָרֹ֖ות בַּדֶּ֥בֶר יָמֽוּתוּ׃ 
<a target = '_blank' href='https://geulah.org.il/HaTanach/verse/?verse=213770'/> (33,28)</a> וְנָֽתַתִּ֤י אֶת־הָאָ֙רֶץ֙ שְׁמָמָ֣ה וּמְשַׁמָּ֔ה וְנִשְׁבַּ֖ת גְּאֹ֣ון עֻזָּ֑הּ וְשָֽׁמְמ֛וּ הָרֵ֥י יִשְׂרָאֵ֖ל מֵאֵ֥ין עֹובֵֽר׃ 
<a target = '_blank' href='https://geulah.org.il/HaTanach/verse/?verse=213780'/> (33,29)</a> וְיָֽדְע֖וּ כִּֽי־אֲנִ֣י יְהֹוָ֑ה בְּתִתִּ֤י אֶת־הָאָ֨רֶץ֨ שְׁמָמָ֣ה וּמְשַׁמָּ֔ה עַ֥ל כָּל־תֹּֽועֲבֹתָ֖ם אֲשֶׁ֥ר עָשֽׂוּ׃    פ 
<a target = '_blank' href='https://geulah.org.il/HaTanach/verse/?verse=213790'/> (33,30)</a> וְאַתָּ֣ה בֶן־אָדָ֔ם בְּנֵ֣י עַמְּךָ֗ הַנִּדְבָּרִ֤ים בְּךָ֨ אֵ֣צֶל הַקִּירֹ֔ות וּבְפִתְחֵ֖י הַבָּתִּ֑ים וְדִבֶּר־חַ֣ד אֶת־אַחַ֗ד אִ֤ישׁ אֶת־אָחִיו֙ לֵאמֹ֔ר בֹּֽאוּ־נָ֣א וְשִׁמְע֔וּ מָ֣ה הַדָּבָ֔ר הַיֹּוצֵ֖א מֵאֵ֥ת יְהֹוָֽה׃ 
<a target = '_blank' href='https://geulah.org.il/HaTanach/verse/?verse=213800'/> (33,31)</a> וְיָבֹ֣ואוּ אֵ֠לֶיךָ כִּמְבֹוא־עָ֞ם וְיֵֽשְׁב֤וּ לְפָנֶ֨יךָ֙ עַמִּ֔י וְשָֽׁמְעוּ֙ אֶת־דְּבָרֶ֔יךָ וְאֹותָ֖ם לֹ֣א יַֽעֲשׂ֑וּ כִּֽי־עֲגָבִ֤ים בְּפִיהֶם֙ הֵ֣מָּה עֹשִׂ֔ים אַֽחֲרֵ֥י בִצְעָ֖ם לִבָּ֥ם הֹלֵֽךְ׃ 
<a target = '_blank' href='https://geulah.org.il/HaTanach/verse/?verse=213810'/> (33,32)</a> וְהִנְּךָ֤ לָהֶם֙ כְּשִׁ֣יר עֲגָבִ֔ים יְפֵ֥ה קֹ֖ול וּמֵטִ֣ב נַגֵּ֑ן וְשָֽׁמְע֙וּ אֶת־דְּבָרֶ֔יךָ וְעֹשִׂ֥ים אֵינָ֖ם אֹותָֽם׃ 
<a target = '_blank' href='https://geulah.org.il/HaTanach/verse/?verse=213820'/> (33,33)</a> וּבְבֹאָ֑הּ הִנֵּ֣ה בָאָ֔ה וְיָ֣דְע֔וּ כִּ֥י נָבִ֖יא הָיָ֥ה בְתֹוכָֽם׃    פ 
<a target = '_blank' href='https://geulah.org.il/HaTanach/verse/?verse=213830'/> (34,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=213840'/> (34,2)</a> בֶּן־אָדָ֕ם הִנָּבֵ֖א עַל־רֹועֵ֣י יִשְׂרָאֵ֑ל הִנָּבֵ֣א וְאָֽמַרְתָּ֩ אֲלֵיהֶ֨ם לָֽרֹעִ֜ים כֹּֽה־אָמַ֣ר ׀ אֲדֹנָ֣י יֱהֹוִ֗ה הֹ֤וי רֹעֵ֤י יִשְׂרָאֵל֨ אֲשֶׁ֤ר הָיוּ֨ רֹעִ֣ים אֹותָ֔ם הֲלֹ֣וא הַצֹּ֔אן יִרְע֖וּ הָֽרֹעִֽים׃ 
<a target = '_blank' href='https://geulah.org.il/HaTanach/verse/?verse=213850'/> (34,3)</a> אֶת־הַחֵ֤לֶב תֹּאכֵ֙לוּ֙ וְאֶת־הַצֶּ֣מֶר תִּלְבָּ֔שׁ֯וּ הַבְּרִיאָ֖ה תִּזְבָּ֑חוּ הַצֹּ֖אן לֹ֥א תִרְעֽוּ׃ 
<a target = '_blank' href='https://geulah.org.il/HaTanach/verse/?verse=213860'/> (34,4)</a> אֶת־הַנַּחְלֹות֩ לֹ֨א חִזַּקְתֶּ֜ם וְאֶת־הַֽחֹולָ֣ה לֹֽא־רִפֵּאתֶ֗ם וְלַנִּשְׁבֶּ֨רֶת֙ לֹ֣א חֲבַשְׁתֶּ֔ם וְאֶת־הַנִּדַּ֨חַת֙ לֹ֣א הֲשֵֽׁבֹתֶ֔ם וְאֶת־הָֽאֹבֶ֖דֶת לֹ֣א בִקַּשְׁתֶּ֑ם וּבְחָזְקָ֛ה רְדִיתֶ֥ם אֹתָ֖ם וּבְפָֽרֶךְ׃ 
<a target = '_blank' href='https://geulah.org.il/HaTanach/verse/?verse=213870'/> (34,5)</a> וַתְּפוּצֶ֖ינָה מִבְּלִ֣י רֹעֶ֑ה וַתִּֽהְיֶ֧ינָה לְאָכְלָ֛ה לְכָל־חַיַּ֥ת הַשָּׂדֶ֖ה וַתְּפוּצֶֽינָה׃ 
<a target = '_blank' href='https://geulah.org.il/HaTanach/verse/?verse=213880'/> (34,6)</a> יִשְׁגּ֤וּ צֹאנִי֨ בְּכָל־הֶ֣הָרִ֔ים וְעַ֖ל כָּל־גִּבְעָ֣ה רָמָ֑ה וְעַ֨ל כָּל־פְּנֵ֤י הָאָ֙רֶץ֙ נָפֹ֣צוּ צֹאנִ֔י וְאֵ֥ין דֹּורֵ֖שׁ וְאֵ֥ין מְבַקֵּֽשׁ׃ 
<a target = '_blank' href='https://geulah.org.il/HaTanach/verse/?verse=213890'/> (34,7)</a> לָכֵ֣ן רֹעִ֔ים שִׁמְע֖וּ אֶת־דְּבַ֥ר יְהֹוָֽה׃ 
<a target = '_blank' href='https://geulah.org.il/HaTanach/verse/?verse=213900'/> (34,8)</a> חַי־אָ֜נִי נְאֻ֣ם ׀ אֲדֹנָ֣י יֱהֹוִ֗ה אִם־לֹ֣א יַ֣עַן הֱיֹֽות־צֹאנִ֣י ׀ לָבַ֡ז וַתִּֽהְיֶינָה֩ צֹאנִ֨י לְאָכְלָ֜ה לְכָל־חַיַּ֤ת הַשָּׂדֶה֙ מֵאֵ֣ין רֹעֶ֔ה וְלֹא־דָֽרְשׁ֥וּ רֹעַ֖י אֶת־צֹאנִ֑י וַיִּרְע֤וּ הָֽרֹעִים֙ אֹותָ֔ם וְאֶת־צֹאנִ֖י לֹ֥א רָעֽוּ׃ 
<a target = '_blank' href='https://geulah.org.il/HaTanach/verse/?verse=213910'/> (34,9)</a> לָכֵן֙ הָֽרֹעִ֔ים שִׁמְע֖וּ דְּבַר־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=213920'/> (34,10)</a> כֹּֽה־אָמַ֞ר אֲדֹנָ֣י יֱהֹוִ֗ה הִֽנְנִ֨י אֶל־הָֽרֹעִ֜ים וְדָֽרַשְׁתִּ֧י אֶת־צֹאנִ֣י מִיָּדָ֗ם וְהִשְׁבַּתִּים֙ מֵֽרְעֹ֣ות צֹ֔אן וְלֹֽא־יִרְע֥וּ עֹ֛וד הָֽרֹעִ֖ים אֹתָ֑ם וְהִצַּלְתִּ֤י צֹאנִי֨ מִפִּיהֶ֔ם וְלֹֽא־תִֽהְיֶ֥יןָ לָהֶ֖ם לְאָכְלָֽה׃    ס 
<a target = '_blank' href='https://geulah.org.il/HaTanach/verse/?verse=213930'/> (34,11)</a> כִּ֛י כֹּ֥ה אָמַ֖ר אֲדֹנָ֣י יֱהֹוִ֑ה הִֽנְנִי־אָ֕נִי וְדָֽרַשְׁתִּ֥י אֶת־צֹאנִ֖י וּבִקַּרְתִּֽים׃ 
<a target = '_blank' href='https://geulah.org.il/HaTanach/verse/?verse=213940'/> (34,12)</a> כְּבַקָּרַת֩ רֹעֶ֨ה עֶדְרֹ֜ו בְּיֹ֨ום הֱיֹותֹ֤ו בְתֹֽוךְ־צֹאנֹו֙ נִפְרָשֹׁ֔ות כֵּ֖ן אֲבַקֵּ֣ר אֶת־צֹאנִ֑י וְהִצַּלְתִּ֣י אֶתְהֶ֗ם מִכָּל־הַמְּקֹומֹת֨ אֲשֶׁר־נָפֹ֣צוּ שָׁ֔ם בְּיֹ֥ום עָנָ֖ן וַֽעֲרָפֶֽל׃ 
<a target = '_blank' href='https://geulah.org.il/HaTanach/verse/?verse=213950'/> (34,13)</a> וְהֹֽוצֵאתִ֣ים מִן־הָֽעַמִּ֗ים וְקִבַּצְתִּים֙ מִן־הָ֣אֲרָצֹ֔ות וַהֲבִֽיאֹתִ֖ים אֶל־אַדְמָתָ֑ם וּרְעִיתִים֨ אֶל־הָרֵ֣י יִשְׂרָאֵ֔ל בָּֽאֲפִיקִ֕ים וּבְכֹ֖ל מֹֽושְׁבֵ֥י הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=213960'/> (34,14)</a> בְּמִרְעֶה־טֹוב֙ אֶרְעֶ֣ה אֹותָ֔ם וּבְהָרֵ֥י מְרֹֽום־יִשְׂרָאֵ֖ל יִֽהְיֶ֣ה נְוֵהֶ֑ם שָׁ֤ם תִּרְבַּ֨צְנָה֙ בְּנָ֣וֶה טֹ֔וב וּמִרְעֶ֥ה שָׁמֵ֛ן תִּרְעֶ֖ינָה אֶל־הָרֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=213970'/> (34,15)</a> אֲנִ֨י אֶרְעֶ֤ה צֹאנִי֙ וַֽאֲנִ֣י אַרְבִּיצֵ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=213980'/> (34,16)</a> אֶת־הָֽאֹבֶ֤דֶת אֲבַקֵּשׁ֨ וְאֶת־הַנִּדַּ֣חַת אָשִׁ֔יב וְלַנִּשְׁבֶּ֣רֶת אֶֽחֱב֔שׁ וְאֶת־הַֽחֹולָ֖ה אֲחַזֵּ֑ק וְאֶת־הַשְּׁמֵנָ֧ה וְאֶת־הַֽחֲזָקָ֛ה אַשְׁמִ֖יד אֶרְעֶ֥נָּה בְמִשְׁפָּֽט׃ 
<a target = '_blank' href='https://geulah.org.il/HaTanach/verse/?verse=213990'/> (34,17)</a> וְאַתֵּ֣נָה צֹאנִ֔י כֹּ֥ה אָמַ֖ר אֲדֹנָ֣י יֱהֹוִ֑ה הִֽנְנִ֤י שֹׁפֵט֨ בֵּֽין־שֶׂ֣ה לָשֶׂ֔ה לָֽאֵילִ֖ים וְלָֽעַתּוּדִֽים׃ 
<a target = '_blank' href='https://geulah.org.il/HaTanach/verse/?verse=214000'/> (34,18)</a> הַמְעַ֣ט מִכֶּ֗ם הַמִּרְעֶ֤ה הַטֹּוב֙ תִּרְע֔וּ וְיֶ֙תֶר֙ מִרְעֵיכֶ֔ם תִּרְמְס֖וּ בְּרַגְלֵיכֶ֑ם וּמִשְׁקַע־מַ֣יִם תִּשְׁתּ֔וּ וְאֵת֙ הַנֹּ֣ותָרִ֔ים בְּרַגְלֵיכֶ֖ם תִּרְפֹּשֽׂוּן׃ 
<a target = '_blank' href='https://geulah.org.il/HaTanach/verse/?verse=214010'/> (34,19)</a> וְצֹאנִ֑י מִרְמַ֤ס רַגְלֵיכֶם֨ תִּרְעֶ֔ינָה וּמִרְפַּ֥שׂ רַגְלֵיכֶ֖ם תִּשְׁתֶּֽינָה׃    ס 
<a target = '_blank' href='https://geulah.org.il/HaTanach/verse/?verse=214020'/> (34,20)</a> לָכֵ֗ן כֹּ֥ה אָמַ֛ר אֲדֹנָ֥י יֱהֹוִ֖ה אֲלֵיהֶ֑ם הִֽנְנִי־אָ֕נִי וְשָֽׁפַטְתִּי֨ בֵּֽין־שֶׂ֣ה בִרְיָ֔ה וּבֵ֥ין שֶׂ֖ה רָזָֽה׃ 
<a target = '_blank' href='https://geulah.org.il/HaTanach/verse/?verse=214030'/> (34,21)</a> יַ֗עַן בְּצַ֤ד וּבְכָתֵף֙ תֶּהְדֹּ֔פוּ וּבְקַרְנֵיכֶ֥ם תְּנַגְּח֖וּ כָּל־הַנַּחְלֹ֑ות עַ֣ד אֲשֶׁ֧ר הֲפִֽיצֹותֶ֛ם אֹותָ֖נָה אֶל־הַחֽוּצָה׃ 
<a target = '_blank' href='https://geulah.org.il/HaTanach/verse/?verse=214040'/> (34,22)</a> וְהֹֽושַׁעְתִּ֣י לְצֹאנִ֔י וְלֹא־תִֽהְיֶ֥ינָה עֹ֖וד לָבַ֑ז וְשָׁ֣פַטְתִּ֔י בֵּ֥ין שֶׂ֖ה לָשֶֽׂה׃ 
<a target = '_blank' href='https://geulah.org.il/HaTanach/verse/?verse=214050'/> (34,23)</a> וַֽהֲקִמֹתִ֨י עֲלֵיהֶ֜ם רֹעֶ֤ה אֶחָד֨ וְרָעָ֣ה אֶתְהֶ֔ן אֵ֖ת עַבְדִּ֣י דָוִ֑יד ה֚וּא יִרְעֶ֣ה אֹותָ֔ם וְה֛וּא יִֽהְיֶ֥ה לָהֶ֖ן לְרֹעֶֽה׃ 
<a target = '_blank' href='https://geulah.org.il/HaTanach/verse/?verse=214060'/> (34,24)</a> וַֽאֲנִ֣י יְהֹוָ֗ה אֶֽהְיֶ֤ה לָהֶם֙ לֵֽאלֹהִ֔ים וְעַבְדִּ֥י דָוִ֖ד נָשִׂ֣יא בְתֹוכָ֑ם אֲנִ֥י יְהֹוָ֖ה דִּבַּֽרְתִּי׃ 
<a target = '_blank' href='https://geulah.org.il/HaTanach/verse/?verse=214070'/> (34,25)</a> וְכָֽרַתִּ֤י לָהֶם֙ בְּרִ֣ית שָׁלֹ֔ום וְהִשְׁבַּתִּ֥י חַיָּֽה־רָעָ֖ה מִן־הָאָ֑רֶץ וְיָֽשְׁב֤וּ בַמִּדְבָּר֙ לָבֶ֔טַח וְיָֽשְׁנ֖וּ בַּיְּעָו֯רִֽים׃ 
<a target = '_blank' href='https://geulah.org.il/HaTanach/verse/?verse=214080'/> (34,26)</a> וְנָֽתַתִּ֥י אֹותָ֛ם וּסְבִיבֹ֥ות גִּבְעָתִ֖י בְּרָכָ֑ה וְהֹֽורַדְתִּ֤י הַגֶּ֨שֶׁם֙ בְּעִתֹּ֔ו גִּשְׁמֵ֥י בְרָכָ֖ה יִֽהְיֽוּ׃ 
<a target = '_blank' href='https://geulah.org.il/HaTanach/verse/?verse=214090'/> (34,27)</a> וְנָתַן֩ עֵ֨ץ הַשָּׂדֶ֜ה אֶת־פִּרְיֹ֗ו וְהָאָ֨רֶץ֨ תִּתֵּ֣ן יְבוּלָ֔הּ וְהָי֥וּ עַל־אַדְמָתָ֖ם לָבֶ֑טַח וְיָדְע֞וּ כִּֽי־אֲנִ֣י יְהֹוָ֗ה בְּשִׁבְרִי֨ אֶת־מֹטֹ֣ות עֻלָּ֔ם וְהִ֨צַּלְתִּ֔ים מִיַּ֖ד הָעֹֽבְדִ֥ים בָּהֶֽם׃ 
<a target = '_blank' href='https://geulah.org.il/HaTanach/verse/?verse=214100'/> (34,28)</a> וְלֹא־יִֽהְי֨וּ עֹ֥וד בַּז֙ לַגֹּויִ֔ם וְחַיַּ֥ת הָאָ֖רֶץ לֹ֣א תֹֽאכְלֵ֑ם וְיָֽשְׁב֥וּ לָבֶ֖טַח וְאֵ֥ין מַֽחֲרִֽיד׃ 
<a target = '_blank' href='https://geulah.org.il/HaTanach/verse/?verse=214110'/> (34,29)</a> וַֽהֲקִֽמֹתִ֥י לָהֶ֛ם מַטָּ֖ע לְשֵׁ֑ם וְלֹא־יִֽהְי֨וּ עֹ֜וד אֲסֻפֵ֤י רָעָב֙ בָּאָ֔רֶץ וְלֹֽא־יִשְׂא֥וּ עֹ֖וד כְּלִמַּ֥ת הַגֹּויִֽם׃ 
<a target = '_blank' href='https://geulah.org.il/HaTanach/verse/?verse=214120'/> (34,30)</a> וְיָֽדְע֗וּ כִּֽי־אֲנִ֧י יְהֹוָ֛ה אֱלֹֽהֵיהֶ֖ם אִתָּ֑ם וְהֵ֗מָּה עַמִּי֨ בֵּ֣ית יִשְׂרָאֵ֔ל נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=214130'/> (34,31)</a> וְאַתֵּ֥ן צֹאנִ֛י צֹ֥אן מַרְעִיתִ֖י אָדָ֣ם אַתֶּ֑ם אֲנִי֨ אֱלֹ֣הֵיכֶ֔ם נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=214140'/> (35,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=214150'/> (35,2)</a> בֶּן־אָדָ֕ם שִׂ֥ים פָּנֶ֖יךָ עַל־הַ֣ר שֵׂעִ֑יר וְהִנָּבֵ֖א עָלָֽיו׃ 
<a target = '_blank' href='https://geulah.org.il/HaTanach/verse/?verse=214160'/> (35,3)</a> וְאָמַ֣רְתָּ לֹּ֗ו כֹּ֤ה אָמַר֨ אֲדֹנָ֣י יֱהֹוִ֔ה הִֽנְנִ֥י אֵלֶ֖יךָ הַר־שֵׂעִ֑יר וְנָטִ֤יתִי יָדִי֙ עָלֶ֔יךָ וּנְתַתִּ֖יךָ שְׁמָמָ֥ה וּמְשַׁמָּֽה׃ 
<a target = '_blank' href='https://geulah.org.il/HaTanach/verse/?verse=214170'/> (35,4)</a> עָרֶ֨יךָ֙ חָרְבָּ֣ה אָשִׂ֔ים וְאַתָּ֖ה שְׁמָמָ֣ה תִֽהְיֶ֑ה וְיָֽדַעְתָּ֖ כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=214180'/> (35,5)</a> יַ֗עַן הֱיֹ֤ות לְךָ֙ אֵיבַ֣ת עֹולָ֔ם וַתַּגֵּ֥ר אֶת־בְּנֵֽי־יִשְׂרָאֵ֖ל עַל־יְדֵ֣י חָ֑רֶב בְּעֵ֣ת אֵידָ֔ם בְּעֵ֖ת עֲוֹ֥ן קֵֽץ׃ 
<a target = '_blank' href='https://geulah.org.il/HaTanach/verse/?verse=214190'/> (35,6)</a> לָכֵ֣ן חַי־אָ֗נִי נְאֻם֙ אֲדֹנָ֣י יֱהֹוִ֔ה כִּֽי־לְדָ֥ם אֶֽעֶשְׂךָ֖ וְדָ֣ם יִרְדֳּפֶ֑ךָ אִם־לֹ֥א דָ֛ם שָׂנֵ֖אתָ וְדָ֥ם יִרְדֳּפֶֽךָ׃ 
<a target = '_blank' href='https://geulah.org.il/HaTanach/verse/?verse=214200'/> (35,7)</a> וְנָֽתַתִּי֨ אֶת־הַ֣ר שֵׂעִ֔יר לְשִֽׁמְמָ֖ה וּשְׁמָמָ֑ה וְהִכְרַתִּ֥י מִמֶּ֖נּוּ עֹבֵ֥ר וָשָֽׁב׃ 
<a target = '_blank' href='https://geulah.org.il/HaTanach/verse/?verse=214210'/> (35,8)</a> וּמִלֵּאתִ֥י אֶת־הָרָ֖יו חֲלָלָ֑יו גִּבְעֹותֶ֤יךָ וְגֵֽאֹותֶ֨יךָ֨ וְכָל־אֲפִיקֶ֔יךָ חַֽלְלֵי־חֶ֖רֶב יִפְּל֥וּ בָהֶֽם׃ 
<a target = '_blank' href='https://geulah.org.il/HaTanach/verse/?verse=214220'/> (35,9)</a> שִֽׁמְמֹ֤ות עֹולָם֨ אֶתֶּנְךָ֔ וְעָרֶ֖יךָ לֹ֣א תָי֯שֹׁ֑בְנָה וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=214230'/> (35,10)</a> יַ֣עַן אֲ֠מָרְךָ אֶת־שְׁנֵ֨י הַגֹּויִ֜ם וְאֶת־שְׁתֵּ֧י הָֽאֲרָצֹ֛ות לִ֥י תִֽהְיֶ֖ינָה וִֽירַשְׁנ֑וּהָ וַֽיהֹוָ֖ה שָׁ֥ם הָיָֽה׃ 
<a target = '_blank' href='https://geulah.org.il/HaTanach/verse/?verse=214240'/> (35,11)</a> לָכֵ֣ן חַי־אָ֗נִי נְאֻם֮ אֲדֹנָ֣י יֱהֹוִה֒ וְעָשִׂ֗יתִי כְּאַפְּךָ֨ וּכְקִנְאָ֣תְךָ֔ אֲשֶׁ֣ר עָשִׂ֔יתָה מִשִּׂנְאָתֶ֖יךָ בָּ֑ם וְנֹודַ֥עְתִּי בָ֖ם כַּֽאֲשֶׁ֥ר אֶשְׁפְּטֶֽךָ׃ 
<a target = '_blank' href='https://geulah.org.il/HaTanach/verse/?verse=214250'/> (35,12)</a> וְֽיָֽדַעְתָּ֮ כִּ֣י אֲנִ֣י יְהֹוָה֒ שָׁמַ֣עְתִּי ׀ אֶת־כָּל־נָאָֽצֹותֶ֗יךָ אֲשֶׁ֥ר אָמַ֛רְתָּ עַל־הָרֵ֥י יִשְׂרָאֵ֖ל לֵאמֹ֣ר ׀ שָׁמֵ֑מֻה֯ לָ֥נוּ נִתְּנ֖וּ לְאָכְלָֽה׃ 
<a target = '_blank' href='https://geulah.org.il/HaTanach/verse/?verse=214260'/> (35,13)</a> וַתַּגְדִּ֤ילוּ עָלַי֙ בְּפִיכֶ֔ם וְהַעְתַּרְתֶּ֥ם עָלַ֖י דִּבְרֵיכֶ֑ם אֲנִ֖י שָׁמָֽעְתִּי׃    פ 
<a target = '_blank' href='https://geulah.org.il/HaTanach/verse/?verse=214270'/> (35,14)</a> כֹּ֥ה אָמַ֖ר אֲדֹנָ֣י יֱהֹוִ֑ה כִּשְׂמֹחַ֙ כָּל־הָאָ֔רֶץ שְׁמָמָ֖ה אֶֽעֱשֶׂה־לָּֽךְ׃ 
<a target = '_blank' href='https://geulah.org.il/HaTanach/verse/?verse=214280'/> (35,15)</a> כְּשִׂמְחָ֨תְךָ֜ לְנַֽחֲלַ֧ת בֵּֽית־יִשְׂרָאֵ֛ל עַ֥ל אֲשֶׁר־שָׁמֵ֖מָה כֵּ֣ן אֶֽעֱשֶׂה־לָּ֑ךְ שְׁמָמָ֨ה תִֽהְיֶ֤ה הַר־שֵׂעִיר֨ וְכָל־אֱדֹ֣ום כֻּלָּ֔הּ וְיָֽדְע֖וּ כִּֽי־אֲנִ֥י יְהֹוָֽה׃  פ 
<a target = '_blank' href='https://geulah.org.il/HaTanach/verse/?verse=214290'/> (36,1)</a> וְאַתָּ֣ה בֶן־אָדָ֔ם הִנָּבֵ֖א אֶל־הָרֵ֣י יִשְׂרָאֵ֑ל וְאָ֣מַרְתָּ֔ הָרֵי֙ יִשְׂרָאֵ֔ל שִׁמְע֖וּ דְּבַר־יְהֹוָֽה׃ 
<a target = '_blank' href='https://geulah.org.il/HaTanach/verse/?verse=214300'/> (36,2)</a> כֹּ֤ה אָמַר֨ אֲדֹנָ֣י יֱהֹוִ֔ה יַ֣עַן אָמַ֧ר הָֽאֹויֵ֛ב עֲלֵיכֶ֖ם הֶאָ֑ח וּבָמֹ֣ות עֹולָ֔ם לְמֹֽורָשָׁ֖ה הָ֥יְתָה לָּֽנוּ׃ 
<a target = '_blank' href='https://geulah.org.il/HaTanach/verse/?verse=214310'/> (36,3)</a> לָכֵן֨ הִנָּבֵ֣א וְאָֽמַרְתָּ֔ כֹּ֥ה אָמַ֖ר אֲדֹנָ֣י יֱהֹוִ֑ה יַ֣עַן בְּיַ֡עַן שַׁמֹּות֩ וְשָׁאֹ֨ף אֶתְכֶ֜ם מִסָּבִ֗יב לִֽהְיֹֽותְכֶ֤ם מֹֽורָשָׁה֙ לִשְׁאֵרִ֣ית הַגֹּויִ֔ם וַתֵּֽעֲל֛וּ עַל־שְׂפַ֥ת לָשֹׁ֖ון וְדִבַּת־עָֽם׃ 
<a target = '_blank' href='https://geulah.org.il/HaTanach/verse/?verse=214320'/> (36,4)</a> לָכֵן֙ הָרֵ֣י יִשְׂרָאֵ֔ל שִׁמְע֖וּ דְּבַר־אֲדֹנָ֣י יֱהֹוִ֑ה כֹּֽה־אָמַ֣ר אֲדֹנָ֣י יֱ֠הֹוִה לֶֽהָרִ֨ים וְלַגְּבָעֹ֜ות לָֽאֲפִיקִ֣ים וְלַגֵּאָיֹ֗ות וְלֶֽחֳרָבֹ֤ות הַשֹּֽׁמְמֹות֙ וְלֶֽעָרִ֣ים הַנֶּֽעֱזָבֹ֔ות אֲשֶׁ֨ר הָי֤וּ לְבַז֙ וּלְלַ֔עַג לִשְׁאֵרִ֥ית הַגֹּויִ֖ם אֲשֶׁ֥ר מִסָּבִֽיב׃ 
<a target = '_blank' href='https://geulah.org.il/HaTanach/verse/?verse=214330'/> (36,5)</a> לָכֵ֗ן כֹּֽה־אָמַר֮ אֲדֹנָ֣י יֱהֹוִה֒ אִם־לֹ֠א בְּאֵ֨שׁ קִנְאָתִ֥י דִבַּ֛רְתִּי עַל־שְׁאֵרִ֥ית הַגֹּויִ֖ם וְעַל־אֱדֹ֣ום כֻּלָּ֑א֯ אֲשֶׁ֣ר נָֽתְנוּ־אֶת־אַרְצִ֣י ׀ לָ֠הֶם לְמֹ֨ורָשָׁ֜ה בְּשִׂמְחַ֤ת כָּל־לֵבָב֨ בִּשְׁאָ֣ט נֶ֔פֶשׁ לְמַ֥עַן מִגְרָשָׁ֖הּ לָבַֽז׃ 
<a target = '_blank' href='https://geulah.org.il/HaTanach/verse/?verse=214340'/> (36,6)</a> לָכֵ֕ן הִנָּבֵ֖א עַל־אַדְמַ֣ת יִשְׂרָאֵ֑ל וְאָֽמַרְתָּ֡ לֶֽהָרִ֣ים וְ֠לַגְּבָעֹות לָֽאֲפִיקִ֨ים וְלַגֵּֽאָיֹ֜ות כֹּֽה־אָמַ֣ר ׀ אֲדֹנָ֣י יֱהֹוִ֗ה הִֽנְנִ֨י בְקִנְאָתִ֤י וּבַֽחֲמָתִי֙ דִּבַּ֔רְתִּי יַ֛עַן כְּלִמַּ֥ת גֹּויִ֖ם נְשָׂאתֶֽם׃ ס 
<a target = '_blank' href='https://geulah.org.il/HaTanach/verse/?verse=214350'/> (36,7)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה אֲנִ֖י נָשָׂ֣אתִי אֶת־יָדִ֑י אִם־לֹ֤א הַגֹּויִם֙ אֲשֶׁ֣ר לָכֶ֣ם מִסָּבִ֔יב הֵ֖מָּה כְּלִמָּתָ֥ם יִשָּֽׂאוּ׃ 
<a target = '_blank' href='https://geulah.org.il/HaTanach/verse/?verse=214360'/> (36,8)</a> וְאַתֶּ֞ם הָרֵ֤י יִשְׂרָאֵל֨ עַנְפְּכֶ֣ם תִּתֵּ֔נוּ וּפֶרְיְכֶ֥ם תִּשְׂא֖וּ לְעַמִּ֣י יִשְׂרָאֵ֑ל כִּ֥י קֵֽרְב֖וּ לָבֹֽוא׃ 
<a target = '_blank' href='https://geulah.org.il/HaTanach/verse/?verse=214370'/> (36,9)</a> כִּ֖י הִֽנְנִ֣י אֲלֵיכֶ֑ם וּפָנִ֣יתִי אֲלֵיכֶ֔ם וְנֶֽעֱבַדְתֶּ֖ם וְנִזְרַעְתֶּֽם׃ 
<a target = '_blank' href='https://geulah.org.il/HaTanach/verse/?verse=214380'/> (36,10)</a> וְהִרְבֵּיתִ֤י עֲלֵיכֶם֨ אָדָ֔ם כָּל־בֵּ֥ית יִשְׂרָאֵ֖ל כֻּלֹּ֑ה וְנֹֽושְׁבוּ֙ הֶ֣עָרִ֔ים וְהֶֽחֳרָבֹ֖ות תִּבָּנֶֽינָה׃ 
<a target = '_blank' href='https://geulah.org.il/HaTanach/verse/?verse=214390'/> (36,11)</a> וְהִרְבֵּיתִ֧י עֲלֵיכֶ֛ם אָדָ֥ם וּבְהֵמָ֖ה וְרָב֣וּ וּפָר֑וּ וְהֹֽושַׁבְתִּ֨י אֶתְכֶ֜ם כְּקַדְמֹֽותֵיכֶ֗ם וְהֵטִֽבֹתִי֙ מֵֽרִאשֹׁ֣תֵיכֶ֔ם וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=214400'/> (36,12)</a> וְהֹֽולַכְתִּי֩ עֲלֵיכֶ֨ם אָדָ֜ם אֶת־עַמִּ֤י יִשְׂרָאֵל֨ וִֽירֵשׁ֔וּךָ וְהָיִ֥יתָ לָהֶ֖ם לְנַֽחֲלָ֑ה וְלֹֽא־תֹוסִ֥ף עֹ֖וד לְשַׁכְּלָֽם׃    ס 
<a target = '_blank' href='https://geulah.org.il/HaTanach/verse/?verse=214410'/> (36,13)</a> כֹּ֤ה אָמַר֨ אֲדֹנָ֣י יֱהֹוִ֔ה יַ֚עַן אֹֽמְרִ֣ים לָכֶ֔ם אֹכֶ֥לֶת אָדָ֖ם אָ֑תְּי֯ וּמְשַׁכֶּ֥לֶת גֹּוַיִ֖֯ךְ הָיִֽית׃ 
<a target = '_blank' href='https://geulah.org.il/HaTanach/verse/?verse=214420'/> (36,14)</a> לָכֵ֗ן אָדָם֙ לֹא־תֹ֣אכְלִי עֹ֔וד וְגֹוַ֖יִ֯ךְ לֹ֣א תְכַשְּׁ֯לִי־עֹ֑וד נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=214430'/> (36,15)</a> וְלֹֽא־אַשְׁמִ֨יעַ אֵלַ֤יִךְ עֹוד֨ כְּלִמַּ֣ת הַגֹּויִ֔ם וְחֶרְפַּ֥ת עַמִּ֖ים לֹ֣א תִשְׂאִי־עֹ֑וד וְגֹוַ֨יִ֯ךְ֙ לֹֽא־תַכְשִׁ֣לִי עֹ֔וד נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=214440'/> (36,16)</a> ֯וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=214450'/> (36,17)</a> בֶּן־אָדָ֗ם בֵּ֤ית יִשְׂרָאֵל֨ יֽשְׁבִ֣ים עַל־אַדְמָתָ֔ם וַיְטַמְּא֣וּ אֹותָ֔הּ בְּדַרְכָּ֖ם וּבַֽעֲלִֽילֹותָ֑ם כְּטֻמְאַת֙ הַנִּדָּ֔ה הָֽיְתָ֥ה דַרְכָּ֖ם לְפָנָֽי׃ 
<a target = '_blank' href='https://geulah.org.il/HaTanach/verse/?verse=214460'/> (36,18)</a> וָֽאֶשְׁפֹּ֤ךְ חֲמָתִי֨ עֲלֵיהֶ֔ם עַל־הַדָּ֖ם אֲשֶׁר־שָֽׁפְכ֣וּ עַל־הָאָ֑רֶץ וּבְגִלּֽוּלֵיהֶ֖ם טִמְּאֽוּהָ׃ 
<a target = '_blank' href='https://geulah.org.il/HaTanach/verse/?verse=214470'/> (36,19)</a> וָֽאָפִ֤יץ אֹתָם֨ בַּגֹּויִ֔ם וַיִּזָּר֖וּ בָּאֲרָצֹ֑ות כְּדַרְכָּ֥ם וְכַֽעֲלִֽילֹותָ֖ם שְׁפַטְתִּֽים׃ 
<a target = '_blank' href='https://geulah.org.il/HaTanach/verse/?verse=214480'/> (36,20)</a> וַיָּבֹ֗וא֯ אֶל־הַגֹּויִם֨ אֲשֶׁר־בָּ֣אוּ שָׁ֔ם וַיְחַלְּל֖וּ אֶת־שֵׁ֣ם קָדְשִׁ֑י בֶּֽאֱמֹ֤ר לָהֶם֙ עַם־יְהֹוָ֣ה אֵ֔לֶּה וּמֵֽאַרְצֹ֖ו יָצָֽאוּ׃ 
<a target = '_blank' href='https://geulah.org.il/HaTanach/verse/?verse=214490'/> (36,21)</a> וָֽאֶחְמֹ֖ל עַל־שֵׁ֣ם קָדְשִׁ֑י אֲשֶׁ֤ר חִלְּלֻ֨הוּ֙ בֵּ֣ית יִשְׂרָאֵ֔ל בַּגֹּויִ֖ם אֲשֶׁר־בָּ֥אוּ שָׁמָּֽה׃    ס 
<a target = '_blank' href='https://geulah.org.il/HaTanach/verse/?verse=214500'/> (36,22)</a> לָכֵ֞ן אֱמֹ֣ר לְבֵֽית־יִשְׂרָאֵ֗ל כֹּ֤ה אָמַר֨ אֲדֹנָ֣י יֱהֹוִ֔ה לֹ֧א לְמַֽעַנְכֶ֛ם אֲנִ֥י עֹשֶׂ֖ה בֵּ֣ית יִשְׂרָאֵ֑ל כִּ֤י אִם־לְשֵֽׁם־קָדְשִׁי֨ אֲשֶׁ֣ר חִלַּלְתֶּ֔ם בַּגֹּויִ֖ם אֲשֶׁר־בָּ֥אתֶם שָֽׁם׃ 
<a target = '_blank' href='https://geulah.org.il/HaTanach/verse/?verse=214510'/> (36,23)</a> וְקִדַּשְׁתִּ֞י אֶת־שְׁמִ֣י הַגָּדֹ֗ול הַֽמְחֻלָּל֨ בַּגֹּויִ֔ם אֲשֶׁ֥ר חִלַּלְתֶּ֖ם בְּתֹוכָ֑ם וְיָֽדְע֨וּ הַגֹּויִ֜ם כִּֽי־אֲנִ֣י יְהֹוָ֗ה נְאֻם֨ אֲדֹנָ֣י יֱהֹוִ֔ה בְּהִקָּֽדְשִׁ֥י בָכֶ֖ם לְעֵֽינֵיהֶֽ֯ם׃ 
<a target = '_blank' href='https://geulah.org.il/HaTanach/verse/?verse=214520'/> (36,24)</a> וְלָֽקַחְתִּ֤י אֶתְכֶם֨ מִן־הַגֹּויִ֔ם וְקִבַּצְתִּ֥י אֶתְכֶ֖ם מִכָּל־הָֽאֲרָצֹ֑ות וְהֵֽבֵאתִ֥י אֶתְכֶ֖ם אֶל־אַדְמַתְכֶֽם׃ 
<a target = '_blank' href='https://geulah.org.il/HaTanach/verse/?verse=214530'/> (36,25)</a> וְזָֽרַקְתִּ֧י עֲלֵיכֶ֛ם מַ֥יִם טְהֹורִ֖ים וּטְהַרְתֶּ֑ם מִכֹּ֧ל טֻמְאֹֽותֵיכֶ֛ם וּמִכָּל־גִּלּ֥וּלֵ֯יכֶ֖ם אֲטַהֵ֥ר אֶתְכֶֽם׃ 
<a target = '_blank' href='https://geulah.org.il/HaTanach/verse/?verse=214540'/> (36,26)</a> וְנָֽתַתִּ֤י לָכֶם֙ לֵ֣ב חָדָ֔שׁ וְר֥וּחַ חֲדָשָׁ֖ה אֶתֵּ֣ן בְּקִרְבְּכֶ֑ם וַֽהֲסִ֨רֹתִ֜י אֶת־לֵ֤ב הָאֶ֨בֶן֨ מִבְּשַׂרְכֶ֔ם וְנָֽתַתִּ֥י לָכֶ֖ם לֵ֥ב בָּשָֽׂר׃ 
<a target = '_blank' href='https://geulah.org.il/HaTanach/verse/?verse=214550'/> (36,27)</a> וְאֶת־רוּחִ֖י אֶתֵּ֣ן בְּקִרְבְּכֶ֑ם וְעָשִׂ֗יתִי אֵ֤ת אֲשֶׁר־בְּחֻקַּי֨ תֵּלֵ֔כוּ וּמִשְׁפָּטַ֥י תִּשְׁמְר֖וּ וַֽעֲשִׂיתֶֽם׃ 
<a target = '_blank' href='https://geulah.org.il/HaTanach/verse/?verse=214560'/> (36,28)</a> וִֽישַׁבְתֶּ֣ם בָּאָ֔רֶץ אֲשֶׁ֥ר נָתַ֖תִּי לַֽאֲבֹֽתֵיכֶ֑ם וִֽהְיִ֤יתֶם לִי֙ לְעָ֔ם וְאָ֣נֹכִ֔י אֶֽהְיֶ֥ה לָכֶ֖ם לֵֽאלֹהִֽים׃ 
<a target = '_blank' href='https://geulah.org.il/HaTanach/verse/?verse=214570'/> (36,29)</a> וְהֹֽושַׁעְתִּ֣י אֶתְכֶ֔ם מִכֹּ֖ל טֻמְאֹֽותֵיכֶ֑ם וְקָרָ֤אתִי אֶל־הַדָּגָן֙ וְהִרְבֵּיתִ֣י אֹתֹ֔ו וְלֹֽא־אֶתֵּ֥ן עֲלֵיכֶ֖ם רָעָֽב׃ 
<a target = '_blank' href='https://geulah.org.il/HaTanach/verse/?verse=214580'/> (36,30)</a> וְהִרְבֵּיתִי֙ אֶת־פְּרִ֣י הָעֵ֔ץ וּתְנוּבַ֖ת הַשָּׂדֶ֑ה לְמַ֗עַן אֲ֠שֶׁר לֹֽא־תִקְח֥וּ עֹ֛וד חֶרְפַּ֥ת רָעָ֖ב בַּגֹּויִֽם׃ 
<a target = '_blank' href='https://geulah.org.il/HaTanach/verse/?verse=214590'/> (36,31)</a> וּזְכַרְתֶּם֨ אֶת־דַּרְכֵיכֶ֣ם הָֽרָעִ֔ים וּמַֽעַלְלֵיכֶ֖ם אֲשֶׁ֣ר לֹֽא־טֹובִ֑ים וּנְקֹֽטֹתֶם֙ בִּפְנֵיכֶ֔ם עַ֚ל עֲוֹנֹ֣תֵיכֶ֔ם וְעַל־תֹּֽועֲבֹֽתֵיכֶֽם׃ 
<a target = '_blank' href='https://geulah.org.il/HaTanach/verse/?verse=214600'/> (36,32)</a> לֹ֧א לְמַֽעַנְכֶ֣ם אֲנִֽי־עֹשֶׂ֗ה נְאֻם֙ אֲדֹנָ֣י יֱהֹוִ֔ה יִוָּדַ֖ע לָכֶ֑ם בֹּ֧ושׁוּ וְהִכָּֽלְמ֛וּ מִדַּרְכֵיכֶ֖ם בֵּ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=214610'/> (36,33)</a> כֹּ֤ה אָמַר֙ אֲדֹנָ֣י יֱהֹוִ֔ה בְּיֹום֙ טַֽהֲרִ֣י אֶתְכֶ֔ם מִכֹּ֖ל עֲוֹנֹֽותֵיכֶ֑ם וְהֹֽושַׁבְתִּי֙ אֶת־הֶ֣עָרִ֔ים וְנִבְנ֖וּ הֶֽחֳרָבֹֽות׃ 
<a target = '_blank' href='https://geulah.org.il/HaTanach/verse/?verse=214620'/> (36,34)</a> וְהָאָ֥רֶץ הַנְּשַׁמָּ֖ה תֵּֽעָבֵ֑ד תַּ֚חַת אֲשֶׁ֣ר הָֽיְתָ֣ה שְׁמָמָ֔ה לְעֵינֵ֖י כָּל־עֹובֵֽר׃ 
<a target = '_blank' href='https://geulah.org.il/HaTanach/verse/?verse=214630'/> (36,35)</a> וְאָֽמְר֗וּ הָאָ֤רֶץ הַלֵּ֨זוּ֙ הַנְּשַׁמָּ֔ה הָֽיְתָ֖ה כְּגַן־עֵ֑דֶן וְהֶֽעָרִ֧ים הֶֽחֳרֵ֯בֹ֛ות וְהַנְשַׁמֹּ֥ות וְהַנֶּֽהֱרָסֹ֖ות בְּצוּרֹ֥ות יָשָֽׁבוּ׃ 
<a target = '_blank' href='https://geulah.org.il/HaTanach/verse/?verse=214640'/> (36,36)</a> וְיָֽדְע֣וּ הַגֹּויִ֗ם אֲשֶׁ֣ר יִשָּֽׁאֲרוּ֮ סְבִיבֹֽותֵיכֶם֒ כִּ֣י ׀ אֲנִ֣י יְהֹוָ֗ה בָּנִ֨יתִי֨ הַנֶּֽהֱרָסֹ֔ות נָטַ֖עְתִּי הַנְּשַׁמָּ֑ה אֲנִ֥י יְהֹוָ֖ה דִּבַּ֥רְתִּי וְעָשִֽׂיתִי׃֯    ס 
<a target = '_blank' href='https://geulah.org.il/HaTanach/verse/?verse=214650'/> (36,37)</a> ֯כֹּ֤ה אָמַר֨ אֲדֹנָ֣י יֱהֹוִ֔ה עֹ֗וד זֹ֛את אִדָּרֵ֥שׁ לְבֵֽית־יִשְׂרָאֵ֖ל לַֽעֲשֹׂ֣ות לָהֶ֑ם אַרְבֶּ֥ה אֹתָ֛ם כַּצֹּ֖אן אָדָֽם׃ 
<a target = '_blank' href='https://geulah.org.il/HaTanach/verse/?verse=214660'/> (36,38)</a> כְּצֹ֣אן קֳדָשִׁ֗ים כְּצֹ֤אן יְרֽוּשָׁלִַ֨ם֨ בְּמֹ֣ועֲדֶ֔יהָ כֵּ֤ן תִּֽהְיֶ֙ינָה֨ הֶֽעָרִ֣ים הֶֽחֳרֵ֯בֹ֔ות מְלֵאֹ֖ות צֹ֣אן אָדָ֑ם וְיָֽדְע֖וּ כִּֽי־אֲנִ֥י יְהֹוָֽה׃֯    פ 
<a target = '_blank' href='https://geulah.org.il/HaTanach/verse/?verse=214670'/> (37,1)</a> הָֽיְתָ֣ה עָלַי֮ יַד־יְהֹוָה֒ וַיֹּֽוצִאֵ֨נִי֨ בְּר֣וּחַ יְהֹוָ֔ה וַיְנִיחֵ֖נִי בְּתֹ֣וךְ הַבִּקְעָ֑ה וְהִ֖יא מְלֵאָ֥ה עֲצָמֹֽות׃ 
<a target = '_blank' href='https://geulah.org.il/HaTanach/verse/?verse=214680'/> (37,2)</a> וְהֶֽעֱבִירַ֥נִי עֲלֵיהֶ֖ם סָבִ֣יב ׀ סָבִ֣יב וְהִנֵּ֨ה רַבֹּ֤ות מְאֹד֙ עַל־פְּנֵ֣י הַבִּקְעָ֔ה וְהִנֵּ֖ה יְבֵשֹׁ֥ות מְאֹֽד׃ 
<a target = '_blank' href='https://geulah.org.il/HaTanach/verse/?verse=214690'/> (37,3)</a> וַיֹּ֣אמֶר אֵלַ֔י בֶּן־אָדָ֕ם הֲתִֽחְיֶ֖ינָה הָֽעֲצָמֹ֣ות הָאֵ֑לֶּה וָֽאֹמַ֕ר אֲדֹנָ֥י יֱהֹוִ֖ה אַתָּ֥ה יָדָֽעְתָּ׃ 
<a target = '_blank' href='https://geulah.org.il/HaTanach/verse/?verse=214700'/> (37,4)</a> וַיֹּ֣אמֶר אֵלַ֔י הִנָּבֵ֖א עַל־הָֽעֲצָמֹ֣ות הָאֵ֑לֶּה וְאָֽמַרְתָּ֣ אֲלֵיהֶ֔ם הָֽעֲצָמֹות֨ הַֽיְבֵשֹׁ֔ות שִׁמְע֖וּ דְּבַר־יְהֹוָֽה׃ ס 
<a target = '_blank' href='https://geulah.org.il/HaTanach/verse/?verse=214710'/> (37,5)</a> כֹּ֤ה אָמַר֙ אֲדֹנָ֣י יֱהֹוִ֔ה לָֽעֲצָמֹ֖ות הָאֵ֑לֶּה הִנֵּ֨ה אֲנִ֜י מֵבִ֥יא בָכֶ֛ם ר֖וּחַ וִֽחְיִיתֶֽם׃ 
<a target = '_blank' href='https://geulah.org.il/HaTanach/verse/?verse=214720'/> (37,6)</a> וְנָֽתַתִּי֩ עֲלֵיכֶ֨ם גִּידִ֜ים וְהַֽעֲלֵתִ֧י עֲלֵיכֶ֣ם בָּשָׂ֗ר וְקָֽרַמְתִּ֤י עֲלֵיכֶם֨ עֹ֔ור וְנָֽתַתִּ֥י בָכֶ֛ם ר֖וּחַ וִֽחְיִיתֶ֑ם וִֽידַעְתֶּ֖ם כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=214730'/> (37,7)</a> וְנִבֵּ֖אתִי כַּֽאֲשֶׁ֣ר צֻוֵּ֑יתִי וַֽיְהִי־קֹ֤ול כְּהִנָּֽבְאִי֙ וְהִנֵּה־רַ֔עַשׁ וַתִּקְרְב֣וּ עֲצָמֹ֔ות עֶ֖צֶם אֶל־עַצְמֹֽו׃ 
<a target = '_blank' href='https://geulah.org.il/HaTanach/verse/?verse=214740'/> (37,8)</a> וְרָאִ֜יתִי וְהִנֵּ֨ה עֲלֵיהֶ֤ם גִּידִים֨ וּבָשָׂ֣ר עָלָ֔ה וַיִּקְרַ֧ם עֲלֵיהֶ֛ם עֹ֖ור מִלְמָ֑עְלָה וְר֖וּחַ אֵ֥ין בָּהֶֽם׃ 
<a target = '_blank' href='https://geulah.org.il/HaTanach/verse/?verse=214750'/> (37,9)</a> וַיֹּ֣אמֶר אֵלַ֔י הִנָּבֵ֖א אֶל־הָר֑וּחַ הִנָּבֵ֣א בֶן־אָ֠דָם וְאָֽמַרְתָּ֙ אֶל־הָר֜וּחַ כֹּֽה־אָמַ֣ר ׀ אֲדֹנָ֣י יֱהֹוִ֗ה מֵֽאַרְבַּ֤ע רוּחֹות֙ בֹּ֣אִי הָר֔וּחַ וּפְחִ֛י בַּֽהֲרוּגִ֥ים הָאֵ֖לֶּה וְיִֽחְיֽוּ׃ 
<a target = '_blank' href='https://geulah.org.il/HaTanach/verse/?verse=214760'/> (37,10)</a> וְהִנַּבֵּ֖אתִי כַּֽאֲשֶׁ֣ר צִוָּ֑נִי וַתָּבֹוא֩ בָהֶ֨ם הָר֜וּחַ וַיִּֽחְי֗וּ וַיַּֽעַמְדוּ֙ עַל־רַגְלֵיהֶ֔ם חַ֖יִל גָּדֹ֥ול מְאֹד־מְאֹֽד׃  
<a target = '_blank' href='https://geulah.org.il/HaTanach/verse/?verse=214770'/> (37,11)</a> וַיֹּאמֶר֮ אֵלַי֒ בֶּן־אָדָ֕ם הָֽעֲצָמֹ֣ות הָאֵ֔לֶּה כָּל־בֵּ֥ית יִשְׂרָאֵ֖ל הֵ֑מָּה הִנֵּ֣ה אֹֽמְרִ֗ים יָֽבְשׁ֧וּ עַצְמֹותֵ֛ינוּ וְאָֽבְדָ֥ה תִקְוָתֵ֖נוּ נִגְזַ֥רְנוּ לָֽנוּ׃ 
<a target = '_blank' href='https://geulah.org.il/HaTanach/verse/?verse=214780'/> (37,12)</a> לָכֵן֩ הִנָּבֵ֨א וְאָֽמַרְתָּ֜ אֲלֵיהֶ֗ם כֹּֽה־אָמַר֮ אֲדֹנָ֣י יֱהֹוִה֒ הִנֵּה֩ אֲנִ֨י פֹתֵ֜חַ אֶת־קִבְרֹֽותֵיכֶ֗ם וְהַֽעֲלֵיתִ֥י אֶתְכֶ֛ם מִקִּבְרֹֽותֵיכֶ֖ם עַמִּ֑י וְהֵֽבֵאתִ֥י אֶתְכֶ֖ם אֶל־אַדְמַ֥ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=214790'/> (37,13)</a> וִֽידַעְתֶּ֖ם כִּֽי־אֲנִ֣י יְהֹוָ֑ה בְּפִתְחִ֣י אֶת־קִבְרֹֽותֵיכֶ֗ם וּבְהַֽעֲלֹותִ֥י אֶתְכֶ֛ם מִקִּבְרֹֽותֵיכֶ֖ם עַמִּֽי׃ 
<a target = '_blank' href='https://geulah.org.il/HaTanach/verse/?verse=214800'/> (37,14)</a> וְנָֽתַתִּ֨י רוּחִ֤י בָכֶם֙ וִֽחְיִיתֶ֔ם וְהִנַּחְתִּ֥י אֶתְכֶ֖ם עַל־אַדְמַתְכֶ֑ם וִֽידַעְתֶּ֞ם כִּ֣י אֲנִ֧י יְהֹוָ֛ה דִּבַּ֥רְתִּי וְעָשִׂ֖יתִי נְאֻם־יְהֹוָֽה׃֯  ס 
<a target = '_blank' href='https://geulah.org.il/HaTanach/verse/?verse=214810'/> (37,15)</a> ֯וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=214820'/> (37,16)</a> וְאַתָּ֣ה בֶן־אָדָ֗ם קַח־לְךָ֨ עֵ֣ץ אֶחָ֔ד וּכְתֹ֤ב עָלָיו֙ לִֽיהוּדָ֔ה וְלִבְנֵ֥י יִשְׂרָאֵ֖ל חֲבֵרָ֑֯ו וּלְקַח֨ עֵ֣ץ אֶחָ֔ד וּכְתֹ֣וב עָלָ֗יו לְיֹוסֵף֙ עֵ֣ץ אֶפְרַ֔יִם וְכָל־בֵּ֥ית יִשְׂרָאֵ֖ל חֲבֵרָֽ֯ו׃  
<a target = '_blank' href='https://geulah.org.il/HaTanach/verse/?verse=214830'/> (37,17)</a> וְקָרַ֨ב אֹתָ֜ם אֶחָ֧ד אֶל־אֶחָ֛ד לְךָ֖ לְעֵ֣ץ אֶחָ֑ד וְהָי֥וּ לַֽאֲחָדִ֖ים בְּיָדֶֽךָ׃ 
<a target = '_blank' href='https://geulah.org.il/HaTanach/verse/?verse=214840'/> (37,18)</a> וְכַֽאֲשֶׁר֨ יֹֽאמְר֣וּ אֵלֶ֔יךָ בְּנֵ֥י עַמְּךָ֖ לֵאמֹ֑ר הֲלֹֽוא־תַגִּ֥יד לָ֖נוּ מָה־אֵ֥לֶּה לָּֽךְ ׃ 
<a target = '_blank' href='https://geulah.org.il/HaTanach/verse/?verse=214850'/> (37,19)</a> דַּבֵּ֣ר אֲלֵהֶ֗ם כֹּֽה־אָמַר֮ אֲדֹנָ֣י יֱהֹוִה֒ הִנֵּה֩ אֲנִ֨י לֹקֵ֜חַ אֶת־עֵ֤ץ יֹוסֵף֨ אֲשֶׁ֣ר בְּיַד־אֶפְרַ֔יִם וְשִׁבְטֵ֥י יִשְׂרָאֵ֖ל חֲבֵרָ֑֯ו וְנָֽתַתִּי֩ אֹותָ֨ם עָלָ֜יו אֶת־עֵ֣ץ יְהוּדָ֗ה וַֽעֲשִׂיתִם֨ לְעֵ֣ץ אֶחָ֔ד וְהָי֥וּ אֶחָ֖ד בְּיָדִֽי׃ 
<a target = '_blank' href='https://geulah.org.il/HaTanach/verse/?verse=214860'/> (37,20)</a> וְהָי֨וּ הָֽעֵצִ֜ים אֲשֶׁ֨ר תִּכְתֹּ֧ב עֲלֵיהֶ֛ם בְּיָֽדְךָ֖ לְעֵֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=214870'/> (37,21)</a> וְדַבֵּ֣ר אֲלֵיהֶ֗ם כֹּֽה־אָמַר֮ אֲדֹנָ֣י יֱהֹוִה֒ הִנֵּ֨ה אֲנִ֤י לֹקֵחַ֨ אֶת־בְּנֵ֣י יִשְׂרָאֵ֔ל מִבֵּ֥ין הַגֹּויִ֖ם אֲשֶׁ֣ר הָֽלְכוּ־שָׁ֑ם וְקִבַּצְתִּ֤י אֹתָם֙ מִסָּבִ֔יב וְהֵֽבֵאתִ֥י אֹותָ֖ם אֶל־אַדְמָתָֽם׃ 
<a target = '_blank' href='https://geulah.org.il/HaTanach/verse/?verse=214880'/> (37,22)</a> וְעָשִׂ֣יתִי אֹ֠תָם לְגֹ֨וי אֶחָ֤ד בָּאָ֨רֶץ֙ בְּהָרֵ֣י יִשְׂרָאֵ֔ל וּמֶ֧לֶךְ אֶחָ֛ד יִֽהְיֶ֥ה לְכֻלָּ֖ם לְמֶ֑לֶךְ וְלֹ֤א יִֽהְיֻה֯־עֹוד֙ לִשְׁנֵ֣י גֹויִ֔ם וְלֹ֨א יֵחָ֥צוּ עֹ֛וד לִשְׁתֵּ֥י מַמְלָכֹ֖ות עֹֽוד׃ 
<a target = '_blank' href='https://geulah.org.il/HaTanach/verse/?verse=214890'/> (37,23)</a> וְלֹ֧א יִֽטַּמְּא֣וּ עֹ֗וד בְּגִלּֽוּלֵיהֶם֨ וּבְשִׁקּ֣וּצֵיהֶ֔ם וּבְכֹ֖ל פִּשְׁעֵיהֶ֑ם וְהֹֽושַׁעְתִּ֣י אֹותָ֗ם מִכֹּ֤ל מֹֽושְׁבֹֽתֵיהֶם֙ אֲשֶׁ֣ר חָֽטְא֣וּ בָהֶ֔ם וְטִֽהַרְתִּ֤י אֹותָם֙ וְהָֽיוּ־לִ֣י לְעָ֔ם וַֽאֲנִ֕י אֶהְיֶ֥ה לָהֶ֖ם לֵֽאלֹהִֽים׃ 
<a target = '_blank' href='https://geulah.org.il/HaTanach/verse/?verse=214900'/> (37,24)</a> וְעַבְדִּ֤י דָוִד֨ מֶ֣לֶךְ עֲלֵיהֶ֔ם וְרֹועֶ֥ה אֶחָ֖ד יִֽהְיֶ֣ה לְכֻלָּ֑ם וּבְמִשְׁפָּטַ֣י יֵלֵ֔כוּ וְחֻקֹּותַ֥י יִשְׁמְר֖וּ וְעָשׂ֥וּ אֹותָֽם׃ 
<a target = '_blank' href='https://geulah.org.il/HaTanach/verse/?verse=214910'/> (37,25)</a> וְיָֽשְׁב֣וּ עַל־הָאָ֗רֶץ אֲשֶׁ֤ר נָתַ֨תִּי֨ לְעַבְדִּ֣י לְיַֽעֲקֹ֔ב אֲשֶׁ֥ר יָֽשְׁבוּ־בָ֖הּ אֲבֹֽותֵיכֶ֑ם וְיָֽשְׁב֣וּ עָלֶ֡יהָ הֵ֠מָּה וּבְנֵיהֶ֞ם וּבְנֵ֤י בְנֵיהֶם֙ עַד־עֹולָ֔ם וְדָוִ֣ד עַבְדִּ֔י נָשִׂ֥יא לָהֶ֖ם לְעֹולָֽם׃ 
<a target = '_blank' href='https://geulah.org.il/HaTanach/verse/?verse=214920'/> (37,26)</a> וְכָֽרַתִּ֤י לָהֶם֙ בְּרִ֣ית שָׁלֹ֔ום בְּרִ֥ית עֹולָ֖ם יִֽהְיֶ֣ה אֹותָ֑ם וּנְתַתִּים֨ וְהִרְבֵּיתִ֣י אֹותָ֔ם וְנָֽתַתִּ֧י אֶת־מִקְדָּשִׁ֛י בְּתֹוכָ֖ם לְעֹולָֽם׃ 
<a target = '_blank' href='https://geulah.org.il/HaTanach/verse/?verse=214930'/> (37,27)</a> וְהָיָ֤ה מִשְׁכָּנִי֨ עֲלֵיהֶ֔ם וְהָיִ֥יתִי לָהֶ֖ם לֵֽאלֹהִ֑ים וְהֵ֖מָּה יִֽהְיוּ־לִ֥י לְעָֽם׃ 
<a target = '_blank' href='https://geulah.org.il/HaTanach/verse/?verse=214940'/> (37,28)</a> וְיָֽדְעוּ֨ הַגֹּויִ֔ם כִּ֚י אֲנִ֣י יְהֹוָ֔ה מְקַדֵּ֖שׁ אֶת־יִשְׂרָאֵ֑ל בִּֽהְיֹ֧ות מִקְדָּשִׁ֛י בְּתֹוכָ֖ם לְעֹולָֽם׃֯    פ 
<a target = '_blank' href='https://geulah.org.il/HaTanach/verse/?verse=214950'/> (38,1)</a> וַיְהִ֥י דְבַר־יְהֹוָ֖ה אֵלַ֥י לֵאמֹֽר׃ 
<a target = '_blank' href='https://geulah.org.il/HaTanach/verse/?verse=214960'/> (38,2)</a> בֶּן־אָדָ֗ם שִׂ֤ים פָּנֶ֙יךָ֙ אֶל־גֹּוג֙ אֶ֣רֶץ הַמָּגֹ֔וג נְשִׂ֕יא רֹ֖אשׁ מֶ֣שֶׁךְ וְתֻבָ֑ל וְהִנָּבֵ֖א עָלָֽיו׃ 
<a target = '_blank' href='https://geulah.org.il/HaTanach/verse/?verse=214970'/> (38,3)</a> וְאָ֣מַרְתָּ֔ כֹּ֥ה אָמַ֖ר אֲדֹנָ֣י יֱהֹוִ֑ה הִֽנְנִ֤י אֵלֶ֨יךָ֙ גֹּ֔וג נְשִׂ֕יא רֹ֖אשׁ מֶ֥שֶׁךְ וְתֻבָֽל׃ 
<a target = '_blank' href='https://geulah.org.il/HaTanach/verse/?verse=214980'/> (38,4)</a> וְשֹׁ֣ובַבְתִּיךָ וְנָֽתַתִּ֥י חַחִ֖ים בִּלְחָיֶ֑יךָ וְהֹֽוצֵאתִי֩ אֹֽותְךָ֙ וְאֶת־כָּל־חֵילֶ֜ךָ סוּסִ֣ים וּפָֽרָשִׁ֗ים לְבֻשֵׁ֤י מִכְלֹול֨ כֻּלָּ֔ם קָהָ֥ל רָב֙ צִנָּ֣ה וּמָגֵ֔ן תֹּֽפְשֵׂ֥י חֲרָבֹ֖ות כֻּלָּֽם׃ 
<a target = '_blank' href='https://geulah.org.il/HaTanach/verse/?verse=214990'/> (38,5)</a> פָּרַ֛ס כּ֥וּשׁ וּפ֖וּט אִתָּ֑ם כֻּלָּ֖ם מָגֵ֥ן וְכֹובָֽע׃ 
<a target = '_blank' href='https://geulah.org.il/HaTanach/verse/?verse=215000'/> (38,6)</a> גֹּ֚מֶר וְכָל־אֲגַפֶּ֔יהָ בֵּ֚ית תֹּ֣וגַרְמָ֔ה יַרְכְּתֵ֥י צָפֹ֖ון וְאֶת־כָּל־אֲגַפָּ֑יו עַמִּ֥ים רַבִּ֖ים אִתָּֽךְ׃ 
<a target = '_blank' href='https://geulah.org.il/HaTanach/verse/?verse=215010'/> (38,7)</a> הִכֹּן֙ וְהָכֵ֣ן לְךָ֔ אַתָּ֕ה וְכָל־קְהָלֶ֖יךָ הַנִּקְהָלִ֣ים עָלֶ֑יךָ וְהָיִ֥יתָ לָהֶ֖ם לְמִשְׁמָֽר׃ 
<a target = '_blank' href='https://geulah.org.il/HaTanach/verse/?verse=215020'/> (38,8)</a> מִיָּמִ֣ים רַבִּים֮ תִּפָּקֵד֒ בְּאַֽחֲרִ֨ית הַשָּׁנִ֜ים תָּבֹ֣וא ׀ אֶל־אֶ֣רֶץ ׀ מְשֹׁובֶ֣בֶת מֵחֶ֗רֶב מְקֻבֶּ֨צֶת֙ מֵֽעַמִּ֣ים רַבִּ֔ים עַ֚ל הָרֵ֣י יִשְׂרָאֵ֔ל אֲשֶׁר־הָי֥וּ לְחָרְבָּ֖ה תָּמִ֑יד וְהִיא֨ מֵֽעַמִּ֣ים הוּצָ֔אָה וְיָֽשְׁב֥וּ לָבֶ֖טַח כֻּלָּֽם׃ 
<a target = '_blank' href='https://geulah.org.il/HaTanach/verse/?verse=215030'/> (38,9)</a> וְעָלִ֨יתָ֨ כַּשֹּׁואָ֣ה תָבֹ֔וא כֶּֽעָנָ֛ן לְכַסֹּ֥ות הָאָ֖רֶץ תִּֽהְיֶ֑ה אַתָּה֙ וְכָל־אֲגַפֶּ֔יךָ וְעַמִּ֥ים רַבִּ֖ים אֹותָֽךְ׃    ס 
<a target = '_blank' href='https://geulah.org.il/HaTanach/verse/?verse=215040'/> (38,10)</a> כֹּ֥ה אָמַ֖ר אֲדֹנָ֣י יֱהֹוִ֑ה וְהָיָ֣ה ׀ בַּיֹּ֣ום הַה֗וּא יַֽעֲל֤וּ דְבָרִים֙ עַל־לְבָבֶ֔ךָ וְחָֽשַׁבְתָּ֖ מַֽחֲשֶׁ֥בֶת רָעָֽה׃ 
<a target = '_blank' href='https://geulah.org.il/HaTanach/verse/?verse=215050'/> (38,11)</a> וְאָֽמַרְתָּ֗ אֶֽעֱלֶה֙ עַל־אֶ֣רֶץ פְּרָזֹ֔ות אָבֹוא֙ הַשֹּׁ֣קְטִ֔ים יֽשְׁבֵ֖י לָבֶ֑טַח כֻּלָּ֗ם יֽשְׁבִים֙ בְּאֵ֣ין חֹומָ֔ה וּבְרִ֥יחַ וּדְלָתַ֖יִם אֵ֥ין לָהֶֽם׃ 
<a target = '_blank' href='https://geulah.org.il/HaTanach/verse/?verse=215060'/> (38,12)</a> לִשְׁלֹ֥ל שָׁלָ֖ל וְלָבֹ֣ז בַּ֑ז לְהָשִׁ֨יב יָֽדְךָ֜ עַל־חֳרָבֹ֣ות נֹֽושָׁבֹ֗ות וְאֶל־עַם֙ מְאֻסָּ֣ף מִגֹּויִ֔ם עֹשֶׂה֙ מִקְנֶ֣ה וְקִנְיָ֔ן יֽשְׁבֵ֖י עַל־טַבּ֥וּר הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=215070'/> (38,13)</a> שְׁבָ֡א וּ֠דְדָן וְסֹֽחֲרֵ֨י תַרְשִׁ֤ישׁ וְכָל־כְּפִירֶ֨יהָ֙ יֹֽאמְר֣וּ לְךָ֔ הֲלִשְׁלֹ֤ל שָׁלָל֨ אַתָּ֣ה בָ֔א הֲלָבֹ֥ז בַּ֖ז הִקְהַ֣לְתָּ קְהָלֶ֑ךָ לָשֵׂ֣את ׀ כֶּ֣סֶף וְזָהָ֗ב לָקַ֙חַת֙ מִקְנֶ֣ה וְקִנְיָ֔ן לִשְׁלֹ֖ל שָׁלָ֥ל גָּדֹֽול׃ 
<a target = '_blank' href='https://geulah.org.il/HaTanach/verse/?verse=215080'/> (38,14)</a> לָכֵן֙ הִנָּבֵ֣א בֶן־אָדָ֔ם וְאָֽמַרְתָּ֣ לְגֹ֔וג כֹּ֥ה אָמַ֖ר אֲדֹנָ֣י יֱהֹוִ֑ה הֲלֹ֣וא ׀ בַּיֹּ֣ום הַה֗וּא בְּשֶׁ֨בֶת עַמִּ֧י יִשְׂרָאֵ֛ל לָבֶ֖טַח תֵּדָֽע׃ 
<a target = '_blank' href='https://geulah.org.il/HaTanach/verse/?verse=215090'/> (38,15)</a> וּבָ֤אתָ מִמְּקֹֽומְךָ֙ מִיַּרְכְּתֵ֣י צָפֹ֔ון אַתָּ֕ה וְעַמִּ֥ים רַבִּ֖ים אִתָּ֑ךְ רֽכְבֵ֤י סוּסִים֙ כֻּלָּ֔ם קָהָ֥ל גָּדֹ֖ול וְחַ֥יִל רָֽב׃ 
<a target = '_blank' href='https://geulah.org.il/HaTanach/verse/?verse=215100'/> (38,16)</a> וְעָלִ֨יתָ֙ עַל־עַמִּ֣י יִשְׂרָאֵ֔ל כֶּֽעָנָ֖ן לְכַסֹּ֣ות הָאָ֑רֶץ בְּאַֽחֲרִ֨ית הַיָּמִ֜ים תִּֽהְיֶ֗ה וַֽהֲבִֽאֹותִ֨יךָ֙ עַל־אַרְצִ֔י לְמַעַן֩ דַּ֨עַת הַגֹּויִ֜ם אֹתִ֗י בְּהִקָּֽדְשִׁ֥י בְךָ֛ לְעֵֽינֵיהֶ֖ם גֹּֽוג׃    ס 
<a target = '_blank' href='https://geulah.org.il/HaTanach/verse/?verse=215110'/> (38,17)</a> כֹּֽה־אָמַ֞ר אֲדֹנָ֣י יֱהֹוִ֗ה הַֽאַתָּה־ה֨וּא אֲשֶׁר־דִּבַּ֜רְתִּי בְּיָמִ֣ים קַדְמֹונִ֗ים בְּיַד֙ עֲבָדַי֙ נְבִיאֵ֣י יִשְׂרָאֵ֔ל הַֽנִּבְּאִ֛ים בַּיָּמִ֥ים הָהֵ֖ם שָׁנִ֑ים לְהָבִ֥יא אֹֽותְךָ֖ עֲלֵיהֶֽם׃    ס 
<a target = '_blank' href='https://geulah.org.il/HaTanach/verse/?verse=215120'/> (38,18)</a> ֯וְהָיָ֣ה ׀ בַּיֹּ֣ום הַה֗וּא בְּיֹ֨ום בֹּ֥וא גֹוג֙ עַל־אַדְמַ֣ת יִשְׂרָאֵ֔ל נְאֻ֖ם אֲדֹנָ֣י יֱהֹוִ֑ה תַּֽעֲלֶ֥ה חֲמָתִ֖י בְּאַפִּֽי׃ 
<a target = '_blank' href='https://geulah.org.il/HaTanach/verse/?verse=215130'/> (38,19)</a> וּבְקִנְאָתִ֥י בְאֵֽשׁ־עֶבְרָתִ֖י דִּבַּ֑רְתִּי אִם־לֹ֣א ׀ בַּיֹּ֣ום הַה֗וּא יִֽהְיֶה֙ רַ֣עַשׁ גָּדֹ֔ול עַ֖ל אַדְמַ֥ת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=215140'/> (38,20)</a> וְרָֽעֲשׁ֣וּ מִפָּנַ֡י דְּגֵ֣י הַיָּם֩ וְעֹ֨וף הַשָּׁמַ֜יִם וְחַיַּ֣ת הַשָּׂדֶ֗ה וְכָל־הָרֶ֨מֶשׂ֨ הָֽרֹמֵ֣שׂ עַל־הָֽאֲדָמָ֔ה וְכֹל֨ הָֽאָדָ֔ם אֲשֶׁ֖ר עַל־פְּנֵ֣י הָֽאֲדָמָ֑ה וְנֶֽהֶרְס֣וּ הֶֽהָרִ֗ים וְנָֽפְלוּ֙ הַמַּדְרֵגֹ֔ות וְכָל־חֹומָ֖ה לָאָ֥רֶץ תִּפֹּֽול׃ 
<a target = '_blank' href='https://geulah.org.il/HaTanach/verse/?verse=215150'/> (38,21)</a> וְקָרָ֨אתִי עָלָ֤יו לְכָל־הָרַי֙ חֶ֔רֶב נְאֻ֖ם אֲדֹנָ֣י יֱהֹוִ֑ה חֶ֥רֶב אִ֖ישׁ בְּאָחִ֥יו תִּֽהְיֶֽה׃ 
<a target = '_blank' href='https://geulah.org.il/HaTanach/verse/?verse=215160'/> (38,22)</a> וְנִשְׁפַּטְתִּ֥י אִתֹּ֖ו בְּדֶ֣בֶר וּבְדָ֑ם וְגֶ֣שֶׁם שֹׁוטֵף֩ וְאַבְנֵ֨י אֶלְגָּבִ֜ישׁ אֵ֣שׁ וְגָפְרִ֗ית אַמְטִ֤יר עָלָיו֙ וְעַל־אֲגַפָּ֔יו וְעַל־עַמִּ֥ים רַבִּ֖ים אֲשֶׁ֥ר אִתֹּֽו׃ 
<a target = '_blank' href='https://geulah.org.il/HaTanach/verse/?verse=215170'/> (38,23)</a> וְהִתְגַּדִּלְתִּי֙ וְהִתְקַדִּשְׁתִּ֔י וְנֹ֣ודַעְתִּ֔י לְעֵינֵ֖י גֹּויִ֣ם רַבִּ֑ים וְיָֽדְע֖וּ כִּֽי־אֲנִ֥י יְהֹוָֽה׃    פ 
<a target = '_blank' href='https://geulah.org.il/HaTanach/verse/?verse=215180'/> (39,1)</a> וְאַתָּ֤ה בֶן־אָדָם֙ הִנָּבֵ֣א עַל־גֹּ֔וג וְאָ֣מַרְתָּ֔ כֹּ֥ה אָמַ֖ר אֲדֹנָ֣י יֱהֹוִ֑ה הִֽנְנִ֤י אֵלֶ֨יךָ֙ גֹּ֔וג נְשִׂ֕יא רֹ֖אשׁ מֶ֥שֶׁךְ וְתֻבָֽל׃ 
<a target = '_blank' href='https://geulah.org.il/HaTanach/verse/?verse=215190'/> (39,2)</a> וְשֹֽׁבַבְתִּ֨יךָ֨ וְשִׁשֵּׁא֯תִ֔יךָ וְהַֽעֲלִיתִ֖יךָ מִיַּרְכְּתֵ֣י צָפֹ֑ון וַֽהֲבִֽאֹותִ֖ךָ עַל־הָרֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=215200'/> (39,3)</a> וְהִכֵּיתִ֥י קַשְׁתְּךָ֖ מִיַּ֣ד שְׂמֹאו֯לֶ֑ךָ וְחִצֶּ֕יךָ מִיַּ֥ד יְמִֽינְךָ֖ אַפִּֽיל׃ 
<a target = '_blank' href='https://geulah.org.il/HaTanach/verse/?verse=215210'/> (39,4)</a> עַל־הָרֵ֨י יִשְׂרָאֵ֜ל תִּפֹּ֗ול אַתָּה֙ וְכָל־אֲגַפֶּ֔יךָ וְעַמִּ֖ים אֲשֶׁ֣ר אִתָּ֑ךְ לְעֵ֨יט צִפֹּ֧ור כָּל־כָּנָ֛ף וְחַיַּ֥ת הַשָּׂדֶ֖ה נְתַתִּ֥יךָ לְאָכְלָֽה׃ 
<a target = '_blank' href='https://geulah.org.il/HaTanach/verse/?verse=215220'/> (39,5)</a> עַל־פְּנֵ֥י הַשָּׂדֶ֖ה תִּפֹּ֑ול כִּ֚י אֲנִ֣י דִבַּ֔רְתִּי נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=215230'/> (39,6)</a> וְשִׁלַּחְתִּי־אֵ֣שׁ בְּמָגֹ֔וג וּבְיֽשְׁבֵ֥י הָֽאִיִּ֖ים לָבֶ֑טַח וְיָֽדְע֖וּ כִּֽי־אֲנִ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=215240'/> (39,7)</a> וְאֶת־שֵׁ֨ם קָדְשִׁ֜י אֹודִ֗יעַ בְּתֹוךְ֙ עַמִּ֣י יִשְׂרָאֵ֔ל וְלֹֽא־אַחֵ֥ל אֶת־שֵֽׁם־קָדְשִׁ֖י עֹ֑וד וְיָֽדְע֤וּ הַגֹּויִם֙ כִּֽי־אֲנִ֣י יְהֹוָ֔ה קָדֹ֖ושׁ בְּיִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=215250'/> (39,8)</a> הִנֵּ֤ה בָאָה֙ וְנִֽהְיָ֔תָ֯ה נְאֻ֖ם אֲדֹנָ֣י יֱהֹוִ֑ה ה֥וּא הַיֹּ֖ום אֲשֶׁ֥ר דִּבַּֽרְתִּי׃ 
<a target = '_blank' href='https://geulah.org.il/HaTanach/verse/?verse=215260'/> (39,9)</a> וְיָֽצְא֞וּ יֽשְׁבֵ֣י ׀ עָרֵ֣י יִשְׂרָאֵ֗ל וּבִֽעֲר֡וּ וְ֠הִשִּׂיקוּ בְּנֶ֨שֶׁק וּמָגֵ֤ן וְצִנָּה֙ בְּקֶ֣שֶׁת וּבְחִצִּ֔ים וּבְמַקֵּ֥ל יָ֖ד וּבְרֹ֑מַח וּבִֽעֲר֥וּ בָהֶ֛ם אֵ֖שׁ שֶׁ֥בַע שָׁנִֽים׃ 
<a target = '_blank' href='https://geulah.org.il/HaTanach/verse/?verse=215270'/> (39,10)</a> וְלֹֽא־יִשְׂא֨וּ עֵצִ֜ים מִן־הַשָּׂדֶ֗ה וְלֹ֤א יַחְטְבוּ֙ מִן־הַיְּעָרִ֔ים כִּ֥י בַנֶּ֖שֶׁק יְבַֽעֲרוּ־אֵ֑שׁ וְשָֽׁלְל֣וּ אֶת־שֹֽׁלְלֵיהֶ֗ם וּבָֽזְזוּ֙ אֶת־בֹּ֣זְזֵיהֶ֔ם נְאֻ֖ם אֲדֹנָ֥י יֱהֹוִֽה׃  
<a target = '_blank' href='https://geulah.org.il/HaTanach/verse/?verse=215280'/> (39,11)</a> וְהָיָ֣ה בַיֹּ֣ום הַה֡וּא אֶתֵּ֣ן לְגֹוג֩ ׀ מְקֹֽום־שָׁ֨ם קֶ֜בֶר בְּיִשְׂרָאֵ֗ל גֵּ֤י הָעֹֽבְרִים֙ קִדְמַ֣ת הַיָּ֔ם וְחֹסֶ֥מֶת הִ֖יא אֶת־הָעֹֽבְרִ֑ים וְקָ֣בְרוּ שָׁ֗ם אֶת־גֹּוג֙ וְאֶת־כָּל־הֲמֹונֹ֔ה  וְקָ֣רְא֔וּ גֵּ֖יא הֲמֹ֥ון גֹּֽוג׃ 
<a target = '_blank' href='https://geulah.org.il/HaTanach/verse/?verse=215290'/> (39,12)</a> וּקְבָרוּם֙ בֵּ֣ית יִשְׂרָאֵ֔ל לְמַ֖עַן טַהֵ֣ר אֶת־הָאָ֑רֶץ שִׁבְעָ֖ה חֳדָשִֽׁים׃ 
<a target = '_blank' href='https://geulah.org.il/HaTanach/verse/?verse=215300'/> (39,13)</a> וְקָֽבְרוּ֙ כָּל־עַ֣ם הָאָ֔רֶץ וְהָיָ֥ה לָהֶ֖ם לְשֵׁ֑ם יֹ֚ום הִכָּ֣בְדִ֔י נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=215310'/> (39,14)</a> וְאַנְשֵׁ֨י תָמִ֤יד יַבְדִּ֨ילוּ֙ עֹֽבְרִ֣ים בָּאָ֔רֶץ מְקַבְּרִ֣ים אֶת־הָעֹֽבְרִ֗ים אֶת־הַנֹּֽותָרִ֛ים עַל־פְּנֵ֥י הָאָ֖רֶץ לְטַֽהֲרָ֑הּ מִקְצֵ֥ה שִׁבְעָֽה־חֳדָשִׁ֖ים יַחְקֹֽרוּ׃ 
<a target = '_blank' href='https://geulah.org.il/HaTanach/verse/?verse=215320'/> (39,15)</a> וְעָֽבְר֤וּ הָעֹֽבְרִים֙ בָּאָ֔רֶץ וְרָאָה֙ עֶ֣צֶם אָדָ֔ם וּבָנָ֥ה אֶצְלֹ֖ו צִיּ֑וּן עַ֣ד קָֽבְר֤וּ אֹתֹו֙ הַֽמְקַבְּרִ֔ים אֶל־גֵּ֖יא הֲמֹ֥ון גֹּֽוג׃ 
<a target = '_blank' href='https://geulah.org.il/HaTanach/verse/?verse=215330'/> (39,16)</a> וְגַ֥ם שֶׁם־עִ֛יר הֲמֹונָ֖ה וְטִֽהֲר֥וּ הָאָֽרֶץ׃֯    ס 
<a target = '_blank' href='https://geulah.org.il/HaTanach/verse/?verse=215340'/> (39,17)</a> וְאַתָּ֨ה בֶן־אָדָ֜ם כֹּֽה־אָמַ֣ר ׀ אֲדֹנָ֣י יֱהֹוִ֗ה אֱמֹר֩ לְצִפֹּ֨ור כָּל־כָּנָ֜ף וּלְכֹ֣ל ׀ חַיַּ֣ת הַשָּׂדֶ֗ה הִקָּֽבְצ֤וּ וָבֹ֨אוּ֨ הֵאָֽסְפ֣וּ מִסָּבִ֔יב עַל־זִבְחִ֗י אֲשֶׁ֨ר אֲנִ֜י זֹבֵ֤חַ לָכֶם֙ זֶ֣בַח גָּדֹ֔ול עַ֖ל הָרֵ֣י יִשְׂרָאֵ֑ל וַֽאֲכַלְתֶּ֥ם בָּשָׂ֖ר וּשְׁתִ֥י֯תֶם דָּֽם׃ 
<a target = '_blank' href='https://geulah.org.il/HaTanach/verse/?verse=215350'/> (39,18)</a> בְּשַׂ֤ר גִּבֹּורִים֙ תֹּאכֵ֔לוּ וְדַם־נְשִׂיאֵ֥י הָאָ֖רֶץ תִּשְׁתּ֑וּ אֵילִ֨ים כָּרִ֤ים וְעַתּוּדִים֙ פָּרִ֔ים מְרִיאֵ֥י בָשָׁ֖ן כֻּלָּֽם׃ 
<a target = '_blank' href='https://geulah.org.il/HaTanach/verse/?verse=215360'/> (39,19)</a> וַֽאֲכַלְתֶּם־חֵ֣לֶב לְשָׂבְעָ֔ה וּשְׁתִ֥י֯תֶם דָּ֖ם לְשִׁכָּרֹ֑ון מִזִּבְחִ֖י אֲשֶׁר־זָבַ֥חְתִּי לָכֶֽם׃ 
<a target = '_blank' href='https://geulah.org.il/HaTanach/verse/?verse=215370'/> (39,20)</a> וּשְׂבַעְתֶּ֤ם עַל־שֻׁלְחָנִי֙ ס֣וּס וָרֶ֔כֶב גִּבֹּ֖ור וְכָל־אִ֣ישׁ מִלְחָמָ֑ה נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=215380'/> (39,21)</a> וְנָֽתַתִּ֥י אֶת־כְּבֹודִ֖י בַּגֹּויִ֑ם וְרָא֣וּ כָל־הַגֹּויִ֗ם אֶת־מִשְׁפָּטִי֙ אֲשֶׁ֣ר עָשִׂ֔יתִי וְאֶת־יָדִ֖י אֲשֶׁר־שַׂ֥מְתִּי בָהֶֽם׃ 
<a target = '_blank' href='https://geulah.org.il/HaTanach/verse/?verse=215390'/> (39,22)</a> וְיָֽדְעוּ֙ בֵּ֣ית יִשְׂרָאֵ֔ל כִּ֛י אֲנִ֥י יְהֹוָ֖ה אֱלֹֽהֵיהֶ֑ם מִן־הַיֹּ֥ום הַה֖וּא וָהָֽלְאָה׃ 
<a target = '_blank' href='https://geulah.org.il/HaTanach/verse/?verse=215400'/> (39,23)</a> וְיָֽדְע֣וּ הַ֠גֹּויִם כִּ֣י בַֽעֲוֹנָ֞ם גָּל֣וּ בֵֽית־יִשְׂרָאֵ֗ל עַ֚ל אֲשֶׁ֣ר מָֽעֲלוּ־בִ֔י וָֽאַסְתִּ֥ר פָּנַ֖י מֵהֶ֑ם וָֽאֶתְּנֵם֨ בְּיַ֣ד צָֽרֵיהֶ֔ם וַיִּפְּל֥וּ בַחֶ֖רֶב כֻּלָּֽם׃ 
<a target = '_blank' href='https://geulah.org.il/HaTanach/verse/?verse=215410'/> (39,24)</a> כְּטֻמְאָתָ֥ם וּכְפִשְׁעֵיהֶ֖ם עָשִׂ֣יתִי אֹתָ֑ם וָֽאַסְתִּ֥ר פָּנַ֖י מֵהֶֽם׃  
<a target = '_blank' href='https://geulah.org.il/HaTanach/verse/?verse=215420'/> (39,25)</a> לָכֵ֗ן כֹּ֤ה אָמַר֙ אֲדֹנָ֣י יֱהֹוִ֔ה עַתָּ֗ה אָשִׁיב֙ אֶת־שְׁב֣יּ֯ת יַֽעֲקֹ֔ב וְרִֽחַמְתִּ֖י כָּל־בֵּ֣ית יִשְׂרָאֵ֑ל וְקִנֵּאתִ֖י לְשֵׁ֥ם קָדְשִֽׁי׃ 
<a target = '_blank' href='https://geulah.org.il/HaTanach/verse/?verse=215430'/> (39,26)</a> וְנָשׂ֯וּ֙ אֶת־כְּלִמָּתָ֔ם וְאֶת־כָּל־מַֽעֲלָ֖ם אֲשֶׁ֣ר מָֽעֲלוּ־בִ֑י בְּשִׁבְתָּ֧ם עַל־אַדְמָתָ֛ם לָבֶ֖טַח וְאֵ֥ין מַֽחֲרִֽיד׃ 
<a target = '_blank' href='https://geulah.org.il/HaTanach/verse/?verse=215440'/> (39,27)</a> בְּשֹֽׁובְבִ֤י אֹותָם֙ מִן־הָ֣עַמִּ֔ים וְקִבַּצְתִּ֣י אֹתָ֔ם מֵֽאַרְצֹ֖ות אֹֽיְבֵיהֶ֑ם וְנִקְדַּ֣שְׁתִּי בָ֔ם לְעֵינֵ֖י הַגֹּויִ֥ם רַבִּֽים׃ 
<a target = '_blank' href='https://geulah.org.il/HaTanach/verse/?verse=215450'/> (39,28)</a> וְיָֽדְע֗וּ כִּ֣י אֲנִ֤י יְהֹוָה֙ אֱלֹ֣הֵיהֶ֔ם בְּהַגְלֹותִ֤י אֹותָם֙ אֶל־הַגֹּויִ֔ם וְכִנַּסְתִּ֖ים עַל־אַדְמָתָ֑ם וְלֹֽא־אֹותִ֥יר עֹ֛וד מֵהֶ֖ם שָֽׁם׃ 
<a target = '_blank' href='https://geulah.org.il/HaTanach/verse/?verse=215460'/> (39,29)</a> וְלֹֽא־אַסְתִּ֥יר עֹ֛וד פָּנַ֖י מֵהֶ֑ם אֲשֶׁ֨ר שָׁפַ֤כְתִּי אֶת־רוּחִי֨ עַל־בֵּ֣ית יִשְׂרָאֵ֔ל נְאֻ֖ם אֲדֹנָ֥י יֱהֹוִֽה׃  פ 
<a target = '_blank' href='https://geulah.org.il/HaTanach/verse/?verse=215470'/> (40,1)</a> בְּעֶשְׂרִ֣ים וְחָמֵ֣שׁ שָׁנָ֣ה לְ֠גָֽלוּתֵנוּ בְּרֹ֨אשׁ הַשָּׁנָ֜ה בֶּֽעָשֹׂ֣ור לַחֹ֗דֶשׁ בְּאַרְבַּ֤ע עֶשְׂרֵה֨ שָׁנָ֔ה אַחַ֕ר אֲשֶׁ֥ר הֻכְּתָ֖ה הָעִ֑יר בְּעֶ֣צֶם ׀ הַיֹּ֣ום הַזֶּ֗ה הָֽיְתָ֤ה עָלַי֙ יַד־יְהֹוָ֔ה וַיָּבֵ֥א אֹתִ֖י שָֽׁמָּה׃ 
<a target = '_blank' href='https://geulah.org.il/HaTanach/verse/?verse=215480'/> (40,2)</a> בְּמַרְאֹ֣ות אֱלֹהִ֔ים הֱבִיאַ֖נִי אֶל־אֶ֣רֶץ יִשְׂרָאֵ֑ל וַיְנִיחֵ֗נִי אֶל־הַ֤ר גָּבֹ֨הַּ֙ מְאֹ֔ד וְעָלָ֥יו כְּמִבְנֵה־עִ֖יר מִנֶּֽגֶב׃ 
<a target = '_blank' href='https://geulah.org.il/HaTanach/verse/?verse=215490'/> (40,3)</a> וַיָּבֵ֨יא אֹותִ֜י שָׁ֗מָּה וְהִנֵּה־אִישׁ֙ מַרְאֵ֙הוּ֙ כְּמַרְאֵ֣ה נְח֔שֶׁת וּפְתִיל־פִּשְׁתִּ֥ים בְּיָדֹ֖ו וּקְנֵ֣ה הַמִּדָּ֑ה וְה֥וּא עֹמֵ֖ד בַּשָּֽׁעַר׃ 
<a target = '_blank' href='https://geulah.org.il/HaTanach/verse/?verse=215500'/> (40,4)</a> וַיְדַבֵּ֨ר אֵלַ֜י הָאִ֗ישׁ בֶּן־אָדָ֡ם רְאֵ֣ה בְעֵינֶיךָ֩ וּבְאָזְנֶ֨יךָ שְּׁ֯מָ֜ע וְשִׂ֣ים לִבְּךָ֗ לְכֹ֤ל אֲשֶׁר־אֲנִי֙ מַרְאֶ֣ה אֹותָ֔ךְ כִּ֛י לְמַ֥עַן הַרְאֹֽותְכָ֖ה הֻבָ֣אתָה הֵ֑נָּה הַגֵּ֛ד אֶת־כָּל־אֲשֶׁר־אַתָּ֥ה רֹאֶ֖ה לְבֵ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=215510'/> (40,5)</a> וְהִנֵּ֥ה חֹומָ֛ה מִח֥וּץ לַבַּ֖יִת סָבִ֣יב ׀ סָבִ֑יב וּבְיַ֨ד הָאִ֜ישׁ קְנֵ֣ה הַמִּדָּ֗ה שֵֽׁשׁ־אַמֹּ֤ות בָּֽאַמָּה֙ וָטֹ֔פַח וַיָּ֜מָד אֶת־רֹ֤חַב הַבִּנְיָן֨ קָנֶ֣ה אֶחָ֔ד וְקֹומָ֖ה קָנֶ֥ה אֶחָֽד׃ 
<a target = '_blank' href='https://geulah.org.il/HaTanach/verse/?verse=215520'/> (40,6)</a> וַיָּבֹ֗וא אֶל־שַׁ֨עַר֙ אֲשֶׁ֤ר פָּנָיו֨ דֶּ֣רֶךְ הַקָּדִ֔ימָה וַיַּ֖עַל בְּמַֽעֲלֹתָ֑ו֯ וַיָּ֣מָד ׀ אֶת־סַ֣ף הַשַּׁ֗עַר קָנֶ֤ה אֶחָד֙ רֹ֔חַב וְאֵת֨ סַ֣ף אֶחָ֔ד קָנֶ֥ה אֶחָ֖ד רֹֽחַב׃ 
<a target = '_blank' href='https://geulah.org.il/HaTanach/verse/?verse=215530'/> (40,7)</a> וְהַתָּ֗א קָנֶ֨ה אֶחָ֥ד אֹ֨רֶךְ֙ וְקָנֶ֤ה אֶחָד֨ רֹ֔חַב וּבֵ֥ין הַתָּאִ֖ים חָמֵ֣שׁ אַמֹּ֑ות וְסַ֣ף הַ֠שַּׁעַר מֵאֵ֨צֶל אֻלָ֥ם הַשַּׁ֛עַר מֵֽהַבַּ֖יִת קָנֶ֥ה אֶחָֽד׃ 
<a target = '_blank' href='https://geulah.org.il/HaTanach/verse/?verse=215540'/> (40,8)</a> וַיָּ֜מָד אֶת־אֻלָ֥ם הַשַּׁ֛עַר מֵֽהַבַּ֖יִת קָנֶ֥ה אֶחָֽד׃ 
<a target = '_blank' href='https://geulah.org.il/HaTanach/verse/?verse=215550'/> (40,9)</a> וַיָּ֜מָד אֶת־אֻלָ֤ם הַשַּׁ֨עַר֙ שְׁמֹנֶ֣ה אַמֹּ֔ות וְאֵילָ֖ו֯ שְׁתַּ֣יִם אַמֹּ֑ות וְאֻלָ֥ם הַשַּׁ֖עַר מֵֽהַבָּֽיִת׃ 
<a target = '_blank' href='https://geulah.org.il/HaTanach/verse/?verse=215560'/> (40,10)</a> וְתָאֵ֨י הַשַּׁ֜עַר דֶּ֣רֶךְ הַקָּדִ֗ים שְׁלשָׁ֤ה מִפֹּה֨ וּשְׁלשָׁ֣ה מִפֹּ֔ה מִדָּ֥ה אַחַ֖ת לִשְׁלָשְׁתָּ֑ם וּמִדָּ֥ה אַחַ֛ת לָֽאֵילִ֖ם מִפֹּ֥ה וּמִפֹּֽו׃ 
<a target = '_blank' href='https://geulah.org.il/HaTanach/verse/?verse=215570'/> (40,11)</a> וַיָּ֛מָד אֶת־רֹ֥חַב פֶּֽתַח־הַשַּׁ֖עַר עֶ֣שֶׂר אַמֹּ֑ות אֹ֣רֶךְ הַשַּׁ֔עַר שְׁלֹ֥ושׁ עֶשְׂרֵ֖ה אַמֹּֽות׃ 
<a target = '_blank' href='https://geulah.org.il/HaTanach/verse/?verse=215580'/> (40,12)</a> וּגְב֞וּל לִפְנֵ֤י הַתָּאֹות֙ אַמָּ֣ה אֶחָ֔ת וְאַמָּֽה־אַחַ֥ת גְּב֖וּל מִפֹּ֑ה וְהַתָּ֕א שֵֽׁשׁ־אַמֹּ֣ות מִפֹּ֔ו וְשֵׁ֥שׁ אַמֹּ֖ות מִפֹּֽו׃ 
<a target = '_blank' href='https://geulah.org.il/HaTanach/verse/?verse=215590'/> (40,13)</a> וַיָּ֣מָד אֶת־הַשַּׁ֗עַר מִגַּ֤ג הַתָּא֨ לְגַגֹּ֔ו רֹ֕חַב עֶשְׂרִ֥ים וְחָמֵ֖שׁ אַמֹּ֑ות פֶּ֖תַח נֶ֥גֶד פָּֽתַח׃ 
<a target = '_blank' href='https://geulah.org.il/HaTanach/verse/?verse=215600'/> (40,14)</a> וַיַּ֥עַשׂ אֶת־אֵילִ֖ים שִׁשִּׁ֣ים אַמָּ֑ה וְאֶל־אֵ֨יל֨ הֶ֣חָצֵ֔ר הַשַּׁ֖עַר סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=215610'/> (40,15)</a> וְעַל־פְּנֵי֨ הַשַּׁ֣עַר הָֽיאִ֯תֹ֔ון עַל־לִפְנֵ֕י אֻלָ֥ם הַשַּׁ֖עַר הַפְּנִימִ֑י חֲמִשִּׁ֖ים אַמָּֽה׃ 
<a target = '_blank' href='https://geulah.org.il/HaTanach/verse/?verse=215620'/> (40,16)</a> וְחַלֹּונֹ֣ות אֲטֻמֹ֣ות אֶל־הַתָּאִ֡ים וְאֶל֩ אֵֽלֵיהֵ֨מָּה לִפְנִ֤ימָה לַשַּׁ֨עַר֙ סָבִ֣יב ׀ סָבִ֔יב וְכֵ֖ן לָאֵֽלַמֹּ֑ות וְחַלֹּונֹ֞ות סָבִ֤יב ׀ סָבִיב֙ לִפְנִ֔ימָה וְאֶל־אַ֖יִל תִּמֹרִֽים׃ 
<a target = '_blank' href='https://geulah.org.il/HaTanach/verse/?verse=215630'/> (40,17)</a> וַיְבִיאֵ֗נִי אֶל־הֶֽחָצֵר֙ הַחִ֣יצֹונָ֔ה וְהִנֵּ֤ה לְשָׁכֹות֙ וְרִצְפָ֔ה עָשׂ֥וּי לֶֽחָצֵ֖ר סָבִ֣יב ׀ סָבִ֑יב שְׁלשִׁ֥ים לְשָׁכֹ֖ות אֶל־הָֽרִצְפָֽה׃ 
<a target = '_blank' href='https://geulah.org.il/HaTanach/verse/?verse=215640'/> (40,18)</a> וְהָֽרִצְפָה֙ אֶל־כֶּ֣תֶף הַשְּׁעָרִ֔ים לְעֻמַּ֖ת אֹ֣רֶךְ הַשְּׁעָרִ֑ים הָֽרִצְפָ֖ה הַתַּחְתֹּונָֽה׃ 
<a target = '_blank' href='https://geulah.org.il/HaTanach/verse/?verse=215650'/> (40,19)</a> וַיָּ֣מָד רֹ֡חַב מִלִּפְנֵי֩ הַשַּׁ֨עַר הַתַּחְ֯תֹּ֜ונָה לִפְנֵ֨י הֶֽחָצֵ֧ר הַפְּנִימִ֛י מִח֖וּץ מֵאָ֣ה אַמָּ֑ה הַקָּדִ֖ים וְהַצָּפֹֽון׃ 
<a target = '_blank' href='https://geulah.org.il/HaTanach/verse/?verse=215660'/> (40,20)</a> וְהַשַּׁ֗עַר אֲשֶׁ֤ר פָּנָיו֙ דֶּ֣רֶךְ הַצָּפֹ֔ון לֶֽחָצֵ֖ר הַחִֽיצֹונָ֑ה מָדַ֥ד אָרְכֹּ֖ו וְרָחְבֹּֽו׃ 
<a target = '_blank' href='https://geulah.org.il/HaTanach/verse/?verse=215670'/> (40,21)</a> וְתָאָ֗ו֯ שְׁלֹושָׁ֤ה מִפֹּו֙ וּשְׁלשָׁ֣ה מִפֹּ֔ו וְאֵילָ֤ו֯ וְאֵֽלַמָּ֯ו֙ הָיָ֔ה כְּמִדַּ֖ת הַשַּׁ֣עַר הָֽרִאשֹׁ֑ון חֲמִשִּׁ֤ים אַמָּה֨ אָרְכֹּ֔ו וְרֹ֕חַב חָמֵ֥שׁ וְעֶשְׂרִ֖ים בָּֽאַמָּֽה׃ 
<a target = '_blank' href='https://geulah.org.il/HaTanach/verse/?verse=215680'/> (40,22)</a> וְחַלֹּונָ֤ו֯ וְאֵֽילַמָּ֯ו֙ וְתִ֣ימֹרָ֔ו֯ כְּמִדַּ֣ת הַשַּׁ֔עַר אֲשֶׁ֥ר פָּנָ֖יו דֶּ֣רֶךְ הַקָּדִ֑ים וּבְמַֽעֲלֹ֥ות שֶׁ֨בַע֙ יַֽעֲלוּ־בֹ֔ו וְאֵֽילַמָּ֖ו֯ לִפְנֵיהֶֽם׃ 
<a target = '_blank' href='https://geulah.org.il/HaTanach/verse/?verse=215690'/> (40,23)</a> וְשַׁ֙עַר֙ לֶֽחָצֵ֣ר הַפְּנִימִ֔י נֶ֣גֶד הַשַּׁ֔עַר לַצָּפֹ֖ון וְלַקָּדִ֑ים וַיָּ֧מָד מִשַּׁ֛עַר אֶל־שַׁ֖עַר מֵאָ֥ה אַמָּֽה׃ 
<a target = '_blank' href='https://geulah.org.il/HaTanach/verse/?verse=215700'/> (40,24)</a> וַיֹּֽולִכֵ֨נִי֙ דֶּ֣רֶךְ הַדָּרֹ֔ום וְהִנֵּה־שַׁ֖עַר דֶּ֣רֶךְ הַדָּרֹ֑ום וּמָדַ֤ד אֵילָ֯ו֙ וְאֵ֣ילַמָּ֔ו֯ כַּמִּדֹּ֖ות הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=215710'/> (40,25)</a> וְחַלֹּונִ֨ים לֹ֤ו וּלְאֵֽילַמָּ֯ו֙ סָבִ֣יב ׀ סָבִ֔יב כְּהַֽחֲלֹּנֹ֖ות הָאֵ֑לֶּה חֲמִשִּׁ֤ים אַמָּה֙ אֹ֔רֶךְ וְרֹ֕חַב חָמֵ֥שׁ וְעֶשְׂרִ֖ים אַמָּֽה׃ 
<a target = '_blank' href='https://geulah.org.il/HaTanach/verse/?verse=215720'/> (40,26)</a> וּמַֽעֲלֹ֤ות שִׁבְעָה֙ עֹֽלֹותָ֔ו֯ וְאֵֽלַמָּ֖ו֯ לִפְנֵיהֶ֑ם וְתִֽמֹרִ֣ים לֹ֗ו אֶחָ֥ד מִפֹּ֛ו וְאֶחָ֥ד מִפֹּ֖ו אֶל־אֵילָֽו֯׃ 
<a target = '_blank' href='https://geulah.org.il/HaTanach/verse/?verse=215730'/> (40,27)</a> וְשַׁ֛עַר לֶֽחָצֵ֥ר הַפְּנִימִ֖י דֶּ֣רֶךְ הַדָּרֹ֑ום וַיָּ֨מָד מִשַּׁ֧עַר אֶל־הַשַּׁ֛עַר דֶּ֥רֶךְ הַדָּרֹ֖ום מֵאָ֥ה אַמֹּֽות׃ 
<a target = '_blank' href='https://geulah.org.il/HaTanach/verse/?verse=215740'/> (40,28)</a> וַיְבִיאֵ֛נִי אֶל־חָצֵ֥ר הַפְּנִימִ֖י בְּשַׁ֣עַר הַדָּרֹ֑ום וַיָּ֙מָד֙ אֶת־הַשַּׁ֣עַר הַדָּרֹ֔ום כַּמִּדֹּ֖ות הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=215750'/> (40,29)</a> וְתָאָ֞ו֯ וְאֵלָ֤ו֯ וְאֵֽלַמָּ֯ו֙ כַּמִּדֹּ֣ות הָאֵ֔לֶּה וְחַלֹּונֹ֥ות לֹ֛ו וּלְאֵֽלַמָּ֖ו֯ סָבִ֣יב ׀ סָבִ֑יב חֲמִשִּׁ֤ים אַמָּה֨ אֹ֔רֶךְ וְרֹ֕חַב עֶשְׂרִ֥ים וְחָמֵ֖שׁ אַמֹּֽות׃ 
<a target = '_blank' href='https://geulah.org.il/HaTanach/verse/?verse=215760'/> (40,30)</a> וְאֵֽלַמֹּ֖ות סָבִ֣יב ׀ סָבִ֑יב אֹ֗רֶךְ חָמֵ֤שׁ וְעֶשְׂרִים֙ אַמָּ֔ה וְרֹ֖חַב חָמֵ֥שׁ אַמֹּֽות׃ 
<a target = '_blank' href='https://geulah.org.il/HaTanach/verse/?verse=215770'/> (40,31)</a> וְאֵֽילַמָּ֗ו֯  אֶל־חָצֵר֙ הַחִ֣צֹונָ֔ה וְתִֽמֹרִ֖ים אֶל־אֵילָ֑ו֯ וּמַֽעֲלֹ֥ות שְׁמֹונֶ֖ה מַֽעֲלָֽו֯׃ 
<a target = '_blank' href='https://geulah.org.il/HaTanach/verse/?verse=215780'/> (40,32)</a> וַיְבִיאֵ֛נִי אֶל־הֶֽחָצֵ֥ר הַפְּנִימִ֖י דֶּ֣רֶךְ הַקָּדִ֑ים וַיָּ֣מָד אֶת־הַשַּׁ֔עַר כַּמִּדֹּ֖ות הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=215790'/> (40,33)</a> וְתָאָ֞ו֯ וְאֵלָ֤ו֯ וְאֵֽלַמָּ֯ו֙ כַּמִּדֹּ֣ות הָאֵ֔לֶּה וְחַלֹּונֹ֥ות לֹ֛ו וּלְאֵֽלַמָּ֖ו֯ סָבִ֣יב ׀ סָבִ֑יב אֹ֚רֶךְ חֲמִשִּׁ֣ים אַמָּ֔ה וְרֹ֕חַב חָמֵ֥שׁ וְעֶשְׂרִ֖ים אַמָּֽה׃ 
<a target = '_blank' href='https://geulah.org.il/HaTanach/verse/?verse=215800'/> (40,34)</a> וְאֵֽלַמָּ֗ו֯ לֶֽחָצֵר֙ הַחִ֣יצֹונָ֔ה וְתִמֹרִ֥ים אֶל־אֵילָ֖ו֯ מִפֹּ֣ו וּמִפֹּ֑ו וּשְׁמֹנֶ֥ה מַֽעֲלֹ֖ות מַֽעֲלָֽו֯׃ 
<a target = '_blank' href='https://geulah.org.il/HaTanach/verse/?verse=215810'/> (40,35)</a> וַיְבִיאֵ֖נִי אֶל־שַׁ֣עַר הַצָּפֹ֑ון וּמָדַ֖ד כַּמִּדֹּ֥ות הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=215820'/> (40,36)</a> תָּאָ֯ו֙ אֵלָ֣ו֯ וְאֵֽלַמָּ֔ו֯ וְחַלֹּונֹ֥ות לֹ֖ו סָבִ֣יב ׀ סָבִ֑יב אֹ֚רֶךְ חֲמִשִּׁ֣ים אַמָּ֔ה וְרֹ֕חַב חָמֵ֥שׁ וְעֶשְׂרִ֖ים אַמָּֽה׃ 
<a target = '_blank' href='https://geulah.org.il/HaTanach/verse/?verse=215830'/> (40,37)</a> וְאֵילָ֗ו֯ לֶֽחָצֵר֨ הַחִ֣יצֹונָ֔ה וְתִֽמֹֿרִ֥ים אֶל־אֵילָ֖ו֯ מִפֹּ֣ו וּמִפֹּ֑ו וּשְׁמֹנֶ֥ה מַֽעֲלֹ֖ות מַֽעֲלָֽו֯׃  
<a target = '_blank' href='https://geulah.org.il/HaTanach/verse/?verse=215840'/> (40,38)</a> וְלִשְׁכָּ֣ה וּפִתְחָ֔הּ בְּאֵילִ֖ים הַשְּׁעָרִ֑ים שָׁ֖ם יָדִ֥יחוּ אֶת־הָֽעֹלָֽה׃ 
<a target = '_blank' href='https://geulah.org.il/HaTanach/verse/?verse=215850'/> (40,39)</a> וּבְאֻלָּ֣ם הַשַּׁ֗עַר שְׁנַ֤יִם שֻׁלְחָנֹות֙ מִפֹּ֔ו וּשְׁנַ֥יִם שֻׁלְחָנֹ֖ות מִפֹּ֑ה לִשְׁחֹ֤וט אֲ֯לֵיהֶם֙ הָֽעֹלָ֔ה וְהַֽחַטָּ֖את וְהָֽאָשָֽׁם׃ 
<a target = '_blank' href='https://geulah.org.il/HaTanach/verse/?verse=215860'/> (40,40)</a> וְאֶל־הַכָּתֵ֣ף מִח֗וּצָה לָֽעֹולֶה֨ לְפֶ֨תַח֙ הַשַּׁ֣עַר הַצָּפֹ֔ונָה שְׁנַ֖יִם שֻׁלְחָנֹ֑ות וְאֶל־הַכָּתֵ֣ף הָֽאַחֶ֗רֶת אֲשֶׁר֨ לְאֻלָּ֣ם הַשַּׁ֔עַר שְׁנַ֖יִם שֻׁלְחָנֹֽות׃ 
<a target = '_blank' href='https://geulah.org.il/HaTanach/verse/?verse=215870'/> (40,41)</a> אַרְבָּעָ֨ה שֻׁלְחָנֹ֜ות מִפֹּ֗ה וְאַרְבָּעָ֧ה שֻׁלְחָנֹ֛ות מִפֹּ֖ה לְכֶ֣תֶף הַשָּׁ֑עַר שְׁמֹונָ֥ה שֻׁלְחָנֹ֖ות אֲ֯לֵיהֶ֥ם יִשְׁחָֽטוּ׃ 
<a target = '_blank' href='https://geulah.org.il/HaTanach/verse/?verse=215880'/> (40,42)</a> וְאַרְבָּעָה֩ שֻׁלְחָנֹ֨ות לָֽעֹולָ֜ה אַבְנֵ֣י גָזִ֗ית אֹרֶךְ֩ אַמָּ֨ה אַחַ֤ת וָחֵ֨צִי֨ וְרֹ֨חַב אַמָּ֤ה אַחַת֨ וָחֵ֔צִי וְגֹ֖בַהּ אַמָּ֣ה אֶחָ֑ת אֲלֵיהֶ֗ם וְיַנִּ֤יחוּ אֶת־הַכֵּלִים֙ אֲשֶׁ֨ר יִשְׁחֲט֧וּ אֶת־הָֽעֹולָ֛ה בָּ֖ם וְהַזָּֽבַח׃ 
<a target = '_blank' href='https://geulah.org.il/HaTanach/verse/?verse=215890'/> (40,43)</a> וְהַֽשְׁפַתַּ֗יִם טֹ֧פַח אֶחָ֛ד מֽוּכָנִ֥ים בַּבַּ֖יִת סָבִ֣יב ׀ סָבִ֑יב וְאֶל־הַשֻּׁלְחָנֹ֖ות בְּשַׂ֥ר הַקָּֽ֯רְבָֽן׃ 
<a target = '_blank' href='https://geulah.org.il/HaTanach/verse/?verse=215900'/> (40,44)</a> וּמִחוּצָה֩ לַשַּׁ֨עַר הַפְּנִימִ֜י לִֽשְׁכֹ֣ות שָׁרִ֗ים בֶּֽחָצֵ֤ר הַפְּנִימִי֙ אֲשֶׁ֤ר אֶל־כֶּ֨תֶף֨ שַׁ֣עַר הַצָּפֹ֔ון וּפְנֵיהֶ֖ם דֶּ֣רֶךְ הַדָּרֹ֑ום אֶחָ֗ד אֶל־כֶּ֨תֶף֨ שַׁ֣עַר הַקָּדִ֔ים פְּנֵ֖י דֶּ֥רֶךְ הַצָּפֹֽן׃ 
<a target = '_blank' href='https://geulah.org.il/HaTanach/verse/?verse=215910'/> (40,45)</a> וַיְדַבֵּ֖ר אֵלָ֑י זֹ֣ה הַלִּשְׁכָּ֗ה אֲשֶׁ֤ר פָּנֶ֨יהָ֙ דֶּ֣רֶךְ הַדָּרֹ֔ום לַכֹּ֣הֲנִ֔ים שֹֽׁמְרֵ֖י מִשְׁמֶ֥רֶת הַבָּֽיִת׃ 
<a target = '_blank' href='https://geulah.org.il/HaTanach/verse/?verse=215920'/> (40,46)</a> וְהַלִּשְׁכָּ֗ה אֲשֶׁ֤ר פָּנֶ֨יהָ֙ דֶּ֣רֶךְ הַצָּפֹ֔ון לַכֹּ֣הֲנִ֔ים שֹֽׁמְרֵ֖י מִשְׁמֶ֣רֶת הַמִּזְבֵּ֑חַ הֵ֣מָּה בְנֵֽי־צָדֹ֗וק הַקְּרֵבִ֧ים מִבְּנֵֽי־לֵוִ֛י אֶל־יְהֹוָ֖ה לְשָֽׁרְתֹֽו׃ 
<a target = '_blank' href='https://geulah.org.il/HaTanach/verse/?verse=215930'/> (40,47)</a> וַיָּ֨מָד אֶת־הֶֽחָצֵ֜ר אֹ֣רֶךְ ׀ מֵאָ֣ה אַמָּ֗ה וְרֹ֛חַב מֵאָ֥ה אַמָּ֖ה מְרֻבָּ֑עַת וְהַמִּזְבֵּ֖חַ לִפְנֵ֥י הַבָּֽיִת׃ 
<a target = '_blank' href='https://geulah.org.il/HaTanach/verse/?verse=215940'/> (40,48)</a> וַיְבִאֵנִי֮ אֶל־אֻלָ֣ם הַבַּיִת֒ וַיָּ֙מָד֙ אֵ֣ל אֻלָ֔ם חָמֵ֤שׁ אַמֹּות֙ מִפֹּ֔ה וְחָמֵ֥שׁ אַמֹּ֖ות מִפֹּ֑ה וְרֹ֣חַב הַשַּׁ֔עַר שָׁל֤שׁ אַמֹּות֙ מִפֹּ֔ו וְשָׁל֥שׁ אַמֹּ֖ות מִפֹּֽו׃ 
<a target = '_blank' href='https://geulah.org.il/HaTanach/verse/?verse=215950'/> (40,49)</a> אֹ֣רֶךְ הָֽאֻלָ֞ם עֶשְׂרִ֣ים אַמָּ֗ה וְרֹ֨חַב֨ עַשְׁתֵּ֣י עֶשְׂרֵ֣ה אַמָּ֔ה וּבַמַּֽעֲלֹ֔ות אֲשֶׁ֥ר יַֽעֲל֖וּ אֵלָ֑יו וְעַמֻּדִים֙ אֶל־הָ֣אֵילִ֔ים אֶחָ֥ד מִפֹּ֖ה וְאֶחָ֥ד מִפֹּֽה׃ פ 
<a target = '_blank' href='https://geulah.org.il/HaTanach/verse/?verse=215960'/> (41,1)</a> וַיְבִיאֵ֖נִי אֶל־הַֽהֵיכָ֑ל וַיָּ֣מָד אֶת־הָֽאֵילִ֗ים שֵֽׁשׁ־אַמֹּ֨ות רֹ֧חַב מִפֹּ֛ו וְשֵֽׁשׁ־אַמֹּ֥ות רֹֽחַב־מִפֹּ֖ו רֹ֥חַב הָאֹֽהֶל׃ 
<a target = '_blank' href='https://geulah.org.il/HaTanach/verse/?verse=215970'/> (41,2)</a> וְרֹ֣חַב הַפֶּתַח֮ עֶ֣שֶׂר אַמֹּות֒ וְכִתְפֹ֣ות הַפֶּ֔תַח חָמֵ֤שׁ אַמֹּות֙ מִפֹּ֔ו וְחָמֵ֥שׁ אַמֹּ֖ות מִפֹּ֑ו וַיָּ֤מָד אָרְכֹּו֙ אַרְבָּעִ֣ים אַמָּ֔ה וְרֹ֖חַב עֶשְׂרִ֥ים אַמָּֽה׃ 
<a target = '_blank' href='https://geulah.org.il/HaTanach/verse/?verse=215980'/> (41,3)</a> וּבָ֣א לִפְנִ֔ימָה וַיָּ֥מָד אֵֽיל־הַפֶּ֖תַח שְׁתַּ֣יִם אַמֹּ֑ות וְהַפֶּ֨תַח֙ שֵׁ֣שׁ אַמֹּ֔ות וְרֹ֥חַב הַפֶּ֖תַח שֶׁ֥בַע אַמֹּֽות׃ 
<a target = '_blank' href='https://geulah.org.il/HaTanach/verse/?verse=215990'/> (41,4)</a> וַיָּ֨מָד אֶת־אָרְכֹּ֜ו עֶשְׂרִ֣ים אַמָּ֗ה וְרֹ֛חַב עֶשְׂרִ֥ים אַמָּ֖ה אֶל־פְּנֵ֣י הַֽהֵיכָ֑ל וַיֹּ֣אמֶר אֵלַ֔י זֶ֖ה קֹ֥דֶשׁ הַקֳּדָשִֽׁים׃ 
<a target = '_blank' href='https://geulah.org.il/HaTanach/verse/?verse=216000'/> (41,5)</a> וַיָּ֥מָד קִ֥יר הַבַּ֖יִת שֵׁ֣שׁ אַמֹּ֑ות וְרֹ֣חַב הַצֵּלָע֩ אַרְבַּ֨ע אַמֹּ֜ות סָבִ֧יב ׀ סָבִ֛יב לַבַּ֖יִת סָבִֽיב׃ 
<a target = '_blank' href='https://geulah.org.il/HaTanach/verse/?verse=216010'/> (41,6)</a> וְהַצְּלָעֹות֩ צֵלָ֨ע אֶל־צֵלָ֜ע שָׁלֹ֧ושׁ וּשְׁלשִׁ֣ים פְּעָמִ֗ים וּ֠בָאֹות בַּקִּ֨יר אֲשֶׁר־לַבַּ֧יִת לַצְּלָעֹ֛ות סָבִ֥יב ׀ סָבִ֖יב לִֽהְיֹ֣ות אֲחוּזִ֑ים וְלֹא־יִֽהְי֥וּ אֲחוּזִ֖ים בְּקִ֥יר הַבָּֽיִת׃ 
<a target = '_blank' href='https://geulah.org.il/HaTanach/verse/?verse=216020'/> (41,7)</a> וְֽרָֽחֲבָ֡ה וְֽנָֽסְבָה֩ לְמַ֨עְלָה לְמַ֜עְלָה לַצְּלָעֹ֗ות כִּ֣י מֽוּסַב־הַ֠בַּיִת לְמַ֨עְלָה לְמַ֜עְלָה סָבִ֤יב ׀ סָבִיב֨ לַבַּ֔יִת עַל־כֵּ֛ן רֹ֥חַב לַבַּ֖יִת לְמָ֑עְלָה וְכֵ֧ן הַתַּחְתֹּונָ֛ה יַֽעֲלֶ֥ה עַל־הָֽעֶלְיֹונָ֖ה לַתִּֽיכֹונָֽה׃ 
<a target = '_blank' href='https://geulah.org.il/HaTanach/verse/?verse=216030'/> (41,8)</a> וְרָאִ֧יתִי לַבַּ֛יִת גֹּ֖בַהּ סָבִ֣יב ׀ סָבִ֑יב מֽיּ֯סְדֹ֤ות הַצְּלָעֹות֙ מְלֹ֣֯ו הַקָּנֶ֔ה שֵׁ֥שׁ אַמֹּ֖ות אַצִּֽילָה׃ 
<a target = '_blank' href='https://geulah.org.il/HaTanach/verse/?verse=216040'/> (41,9)</a> רֹ֣חַב הַקִּ֧יר אֲשֶׁר־לַצֵּלָ֛ע אֶל־הַח֖וּץ חָמֵ֣שׁ אַמֹּ֑ות וַֽאֲשֶׁ֣ר מֻנָּ֔ח בֵּ֥ית צְלָעֹ֖ות אֲשֶׁ֥ר לַבָּֽיִת׃ 
<a target = '_blank' href='https://geulah.org.il/HaTanach/verse/?verse=216050'/> (41,10)</a> וּבֵ֨ין הַלְּשָׁכֹ֜ות רֹ֣חַב עֶשְׂרִ֥ים אַמָּ֛ה סָבִ֥יב לַבַּ֖יִת סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=216060'/> (41,11)</a> וּפֶ֤תַח הַצֵּלָע֨ לַמֻּנָּ֔ח פֶּ֤תַח אֶחָד֙ דֶּ֣רֶךְ הַצָּפֹ֔ון וּפֶ֥תַח אֶחָ֖ד לַדָּרֹ֑ום וְרֹ֨חַב֨ מְקֹ֣ום הַמֻּנָּ֔ח חָמֵ֥שׁ אַמֹּ֖ות סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=216070'/> (41,12)</a> וְהַבִּנְיָ֡ן אֲשֶׁר֩ אֶל־פְּנֵ֨י הַגִּזְרָ֜ה פְּאַ֣ת דֶּֽרֶךְ־הַיָּ֗ם רֹ֚חַב שִׁבְעִ֣ים אַמָּ֔ה וְקִ֧יר הַבִּנְיָ֛ן חָמֵֽשׁ־אַמֹּ֥ות רֹ֖חַב סָבִ֣יב ׀ סָבִ֑יב וְאָרְכֹּ֖ו תִּשְׁעִ֥ים אַמָּֽה׃ 
<a target = '_blank' href='https://geulah.org.il/HaTanach/verse/?verse=216080'/> (41,13)</a> וּמָדַ֣ד אֶת־הַבַּ֔יִת אֹ֖רֶךְ מֵאָ֣ה אַמָּ֑ה וְהַגִּזְרָ֤ה וְהַבִּנְיָה֙ וְקִ֣ירֹותֶ֔יהָ אֹ֖רֶךְ מֵאָ֥ה אַמָּֽה׃ 
<a target = '_blank' href='https://geulah.org.il/HaTanach/verse/?verse=216090'/> (41,14)</a> וְרֹחַב֩ פְּנֵ֨י הַבַּ֧יִת וְהַגִּזְרָ֛ה לַקָּדִ֖ים מֵאָ֥ה אַמָּֽה׃ 
<a target = '_blank' href='https://geulah.org.il/HaTanach/verse/?verse=216100'/> (41,15)</a> וּמָדַ֣ד אֹֽרֶךְ־הַ֠בִּנְיָן אֶל־פְּנֵ֨י הַגִּזְרָ֜ה אֲשֶׁ֨ר עַל־אַחֲרֶ֧יהָ וְאַתִּו֯קֶ֛יהָא מִפֹּ֥ו וּמִפֹּ֖ו מֵאָ֣ה אַמָּ֑ה וְהַֽהֵיכָל֨ הַפְּנִימִ֔י וְאֻלַמֵּ֖י הֶֽחָצֵֽר׃ 
<a target = '_blank' href='https://geulah.org.il/HaTanach/verse/?verse=216110'/> (41,16)</a> הַסִּפִּ֡ים וְהַֽחַלֹּונִ֣ים הָֽ֠אֲטֻמֹות וְהָֽאַתִּיקִ֤ים ׀ סָבִיב֙ לִשְׁלָשְׁתָּ֔ם נֶ֧גֶד הַסַּ֛ף שְׂ֯חִ֥יף עֵ֖ץ סָבִ֣יב ׀ סָבִ֑יב וְהָאָ֨רֶץ֨ עַד־הַ֣חַלֹּונֹ֔ות וְהַֽחַלֹּנֹ֖ות מְכֻסֹּֽות׃ 
<a target = '_blank' href='https://geulah.org.il/HaTanach/verse/?verse=216120'/> (41,17)</a> עַל־מֵעַ֣ל הַפֶּ֡תַח וְעַד־הַבַּיִת֩ הַפְּנִימִ֨י וְלַח֜וּץ וְאֶל־כָּל־הַקִּ֗יר סָבִ֧יב ׀ סָבִ֛יב בַּפְּנִימִ֥י וּבַֽחִיצֹ֖ון מִדֹּֽות׃ 
<a target = '_blank' href='https://geulah.org.il/HaTanach/verse/?verse=216130'/> (41,18)</a> וְעָשׂ֥וּי כְּרוּבִ֖ים וְתִֽמֹרִ֑ים וְתִֽמֹרָה֙ בֵּֽין־כְּר֣וּב לִכְר֔וּב וּשְׁנַ֥יִם פָּנִ֖ים לַכְּרֽוּב׃ 
<a target = '_blank' href='https://geulah.org.il/HaTanach/verse/?verse=216140'/> (41,19)</a> וּפְנֵ֨י אָדָ֤ם אֶל־הַתִּֽמֹרָה֙ מִפֹּ֔ו וּפְנֵֽי־כְפִ֥יר אֶל־הַתִּֽמֹרָ֖ה מִפֹּ֑ו עָשׂ֥וּי אֶל־כָּל־הַבַּ֖יִת סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=216150'/> (41,20)</a> מֵֽהָאָ֨רֶץ֨ עַד־מֵעַ֣ל הַפֶּ֔תַח הַכְּרוּבִ֥ים וְהַתִּֽמֹרִ֖ים עֲשׂוּיִ֑ם וְקִ֖יר הַֽׄהֵׄי֯כָֽׄלׄ׃ 
<a target = '_blank' href='https://geulah.org.il/HaTanach/verse/?verse=216160'/> (41,21)</a> הַֽהֵיכָ֖ל מְזוּזַ֣ת רְבֻעָ֑ה וּפְנֵ֣י הַקֹּ֔דֶשׁ הַמַּרְאֶ֖ה כַּמַּרְאֶֽה׃ 
<a target = '_blank' href='https://geulah.org.il/HaTanach/verse/?verse=216170'/> (41,22)</a> הַמִּזְבֵּ֡חַ עֵ֣ץ שָׁלֹושׁ֩ אַמֹּ֨ות גָּבֹ֜הַּ וְאָרְכֹּ֣ו שְׁתַּ֣יִם אַמֹּ֗ות וּמִקְצֹֽעֹותָי֙ו לֹ֔ו וְאָרְכֹּ֥ו וְקִֽירֹתָ֖יו עֵ֑ץ וַיְדַבֵּ֣ר אֵלַ֔י זֶ֚ה הַשֻּׁלְחָ֔ן אֲשֶׁ֖ר לִפְנֵ֥י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=216180'/> (41,23)</a> וּשְׁתַּ֧יִם דְּלָתֹ֛ות לַֽהֵיכָ֖ל וְלַקֹּֽדֶשׁ׃ 
<a target = '_blank' href='https://geulah.org.il/HaTanach/verse/?verse=216190'/> (41,24)</a> וּשְׁתַּ֥יִם דְּלָתֹ֖ות לַדְּלָתֹ֑ות שְׁתַּ֨יִם֨ מֽוּסַבֹּ֣ות דְּלָתֹ֔ות שְׁתַּ֨יִם֙ לְדֶ֣לֶת אֶחָ֔ת וּשְׁתֵּ֥י דְלָתֹ֖ות לָֽאַחֶֽרֶת׃ 
<a target = '_blank' href='https://geulah.org.il/HaTanach/verse/?verse=216200'/> (41,25)</a> וַֽעֲשׂוּיָ֙ה אֲלֵיהֶ֜ן אֶל־דַּלְתֹ֤ות הַֽהֵיכָל֨ כְּרוּבִ֣ים וְתִֽמֹֿרִ֔ים כַּֽאֲשֶׁ֥ר עֲשׂוּיִ֖ם לַקִּירֹ֑ות וְעָ֥ב עֵ֛ץ אֶל־פְּנֵ֥י הָֽאוּלָ֖ם מֵֽהַחֽוּץ׃ 
<a target = '_blank' href='https://geulah.org.il/HaTanach/verse/?verse=216210'/> (41,26)</a> וְחַלֹּונִ֨ים אֲטֻמֹֿ֤ות וְתִֽמֹֿרִים֨ מִפֹּ֣ו וּמִפֹּ֔ו אֶל־כִּתְפֹ֖ות הָֽאוּלָ֑ם וְצַלְעֹ֥ות הַבַּ֖יִת וְהָֽעֻבִּֽים׃ פ 
<a target = '_blank' href='https://geulah.org.il/HaTanach/verse/?verse=216220'/> (42,1)</a> וַיֹּֽוצִיאֵ֗נִי אֶל־הֶֽחָצֵר֙ הַחִ֣יצֹונָ֔ה הַדֶּ֖רֶךְ דֶּ֣רֶךְ הַצָּפֹ֑ון וַיְבִאֵ֣נִי אֶל־הַלִּשְׁכָּ֗ה אֲשֶׁ֨ר נֶ֧גֶד הַגִּזְרָ֛ה וַֽאֲשֶֽׁר־נֶ֥גֶד הַבִּנְיָ֖ן אֶל־הַצָּפֹֽון׃ 
<a target = '_blank' href='https://geulah.org.il/HaTanach/verse/?verse=216230'/> (42,2)</a> אֶל־פְּנֵ֥י אֹ֨רֶךְ֨ אַמֹּ֣ות הַמֵּאָ֔ה פֶּ֖תַח הַצָּפֹ֑ון וְהָרֹ֖חַב חֲמִשִּׁ֥ים אַמֹּֽות׃ 
<a target = '_blank' href='https://geulah.org.il/HaTanach/verse/?verse=216240'/> (42,3)</a> נֶ֣גֶד הָֽעֶשְׂרִ֗ים אֲשֶׁר֨ לֶֽחָצֵ֣ר הַפְּנִימִ֔י וְנֶ֣גֶד רִצְפָ֔ה אֲשֶׁ֖ר לֶֽחָצֵ֣ר הַחִֽיצֹונָ֑ה אַתִּ֥יק אֶל־פְּנֵֽי־אַתִּ֖יק בַּשְּׁלִשִֽׁים׃ 
<a target = '_blank' href='https://geulah.org.il/HaTanach/verse/?verse=216250'/> (42,4)</a> וְלִפְנֵ֨י הַלְּשָׁכֹ֜ות מַֽהֲלַךְ֩ עֶ֨שֶׂר אַמֹּ֥ות רֹ֨חַב֨ אֶל־הַפְּנִימִ֔ית דֶּ֖רֶךְ אַמָּ֣ה אֶחָ֑ת וּפִתְחֵיהֶ֖ם לַצָּפֹֽון׃ 
<a target = '_blank' href='https://geulah.org.il/HaTanach/verse/?verse=216260'/> (42,5)</a> וְהַלְּשָׁכֹ֥ות הָֽעֶלְיֹונֹ֖ת קְצֻרֹ֑ות כִּי־יֹֽוכְ֯ל֨וּ אַתִּיקִ֜ים מֵהֵ֗נָה מֵֽהַתַּחְתֹּנֹ֛ות וּמֵֽהַתִּֽיכֹונֹ֖ות בִּנְיָֽן׃ 
<a target = '_blank' href='https://geulah.org.il/HaTanach/verse/?verse=216270'/> (42,6)</a> כִּ֤י מְשֻׁלָּשֹׁות֙ הֵ֔נָּה וְאֵ֤ין לָהֶן֙ עַמּוּדִ֔ים כְּעַמּוּדֵ֖י הַֽחֲצֵרֹ֑ות עַל־כֵּ֣ן נֶֽאֱצַ֗ל מֵֽהַתַּחְתֹּנֹ֛ות וּמֵֽהַתִּֽיכֹנֹ֖ות מֵֽהָאָֽרֶץ׃ 
<a target = '_blank' href='https://geulah.org.il/HaTanach/verse/?verse=216280'/> (42,7)</a> וְגָדֵ֤ר אֲשֶׁר־לַחוּץ֙ לְעֻמַּ֣ת הַלְּשָׁכֹ֔ות דֶּ֛רֶךְ הֶֽחָצֵ֥ר הַחִֽצֹונָ֖ה אֶל־פְּנֵ֣י הַלְּשָׁכֹ֑ות אָרְכֹּ֖ו חֲמִשִּׁ֥ים אַמָּֽה׃ 
<a target = '_blank' href='https://geulah.org.il/HaTanach/verse/?verse=216290'/> (42,8)</a> כִּי־אֹ֣רֶךְ הַלְּשָׁכֹ֗ות אֲשֶׁ֛ר לֶֽחָצֵ֥ר הַחִֽצֹונָ֖ה חֲמִשִּׁ֣ים אַמָּ֑ה וְהִנֵּ֛ה עַל־פְּנֵ֥י הַֽהֵיכָ֖ל מֵאָ֥ה אַמָּֽה׃ 
<a target = '_blank' href='https://geulah.org.il/HaTanach/verse/?verse=216300'/> (42,9)</a> וּמִתַּ֖חַתה֯‏ַלְּשָׁכֹ֣ות הָאֵ֑לֶּה הַמֵּבִו֯א֙  מֵֽהַקָּדִ֔ים בְּבֹאֹ֣ו לָהֵ֔נָּה מֵהֶֽחָצֵ֖ר הַחִֽצֹנָֽה׃ 
<a target = '_blank' href='https://geulah.org.il/HaTanach/verse/?verse=216310'/> (42,10)</a> בְּרֹ֣חַב ׀ גֶּ֣דֶר הֶֽחָצֵ֗ר דֶּ֧רֶךְ הַקָּדִ֛ים אֶל־פְּנֵ֧י הַגִּזְרָ֛ה וְאֶל־פְּנֵ֥י הַבִּנְיָ֖ן לְשָׁכֹֽות׃ 
<a target = '_blank' href='https://geulah.org.il/HaTanach/verse/?verse=216320'/> (42,11)</a> וְדֶ֨רֶךְ֙ לִפְנֵיהֶ֔ם כְּמַרְאֵ֣ה הַלְּשָׁכֹ֗ות אֲשֶׁר֨ דֶּ֣רֶךְ הַצָּפֹ֔ון כְּאָרְכָּ֖ן כֵּ֣ן רָחְבָּ֑ן וְכֹל֨ מֹוצָ֣אֵיהֶ֔ן וּכְמִשְׁפְּטֵיהֶ֖ן וּכְפִתְחֵיהֶֽן׃ 
<a target = '_blank' href='https://geulah.org.il/HaTanach/verse/?verse=216330'/> (42,12)</a> וּכְפִתְחֵ֣י הַלְּשָׁכֹ֗ות אֲשֶׁר֨ דֶּ֣רֶךְ הַדָּרֹ֔ום פֶּ֖תַח בְּרֹ֣אשׁ דָּ֑רֶךְ דֶּ֗רֶךְ בִּפְנֵי֙ הַגְּדֶ֣רֶת הֲגִינָ֔ה דֶּ֥רֶךְ הַקָּדִ֖ים בְּבֹואָֽן׃ 
<a target = '_blank' href='https://geulah.org.il/HaTanach/verse/?verse=216340'/> (42,13)</a> וַיֹּ֣אמֶר אֵלַ֗י לִֽשְׁכֹ֨ות הַצָּפֹ֜ון לִֽשְׁכֹ֣ות הַדָּרֹום֮ אֲשֶׁ֣ר אֶל־פְּנֵ֣י הַגִּזְרָה֒ הֵ֣נָּה ׀ לִֽשְׁכֹ֣ות הַקֹּ֗דֶשׁ אֲשֶׁ֨ר יֹֽאכְלוּ־שָׁ֧ם הַכֹּֽהֲנִ֛ים אֲשֶׁר־קְרֹובִ֥ים לַֽיהֹוָ֖ה קָדְשֵׁ֣י הַקֳּדָשִׁ֑ים שָׁ֞ם יַנִּ֣יחוּ ׀ קָדְשֵׁ֣י הַקֳּדָשִׁ֗ים וְהַמִּנְחָה֙ וְהַֽחַטָּ֣את וְהָֽאָשָׁ֔ם כִּ֥י הַמָּקֹ֖ום קָדֽשׁ׃ 
<a target = '_blank' href='https://geulah.org.il/HaTanach/verse/?verse=216350'/> (42,14)</a> בְּבֹאָ֣ם הַכֹּֽהֲנִ֗ים וְלֹא־יֵֽצְא֤וּ מֵֽהַקֹּ֨דֶשׁ֨ אֶל־הֶֽחָצֵ֣ר הַחִֽיצֹונָ֔ה וְשָׁ֞ם יַנִּ֧יחוּ בִגְדֵיהֶ֛ם אֲשֶׁר־יְשָֽׁרְת֥וּ בָהֶ֖ן כִּי־קֹ֣דֶשׁ הֵ֑נָּה יְ֯לָֽבְשׁוּ֨  בְּגָדִ֣ים אֲחֵרִ֔ים וְקָֽרְב֖וּ אֶל־אֲשֶׁ֥ר לָעָֽם׃ 
<a target = '_blank' href='https://geulah.org.il/HaTanach/verse/?verse=216360'/> (42,15)</a> וְכִלָּ֗ה אֶת־מִדֹּות֙ הַבַּ֣יִת הַפְּנִימִ֔י וְהֹֽוצִיאַ֨נִי֨ דֶּ֣רֶךְ הַשַּׁ֔עַר אֲשֶׁ֥ר פָּנָ֖יו דֶּ֣רֶךְ הַקָּדִ֑ים וּמְדָדֹ֖ו סָבִ֥יב ׀ סָבִֽיב׃ 
<a target = '_blank' href='https://geulah.org.il/HaTanach/verse/?verse=216370'/> (42,16)</a> מָדַ֛ד ר֥וּחַ הַקָּדִ֖ים בִּקְנֵ֣ה הַמִּדָּ֑ה חֲמֵֽשׁ־אֵמֹ֥֯ות קָנִ֛ים בִּקְנֵ֥ה הַמִּדָּ֖ה סָבִֽיב׃ 
<a target = '_blank' href='https://geulah.org.il/HaTanach/verse/?verse=216380'/> (42,17)</a> מָדַ֖ד ר֣וּחַ הַצָּפֹ֑ון חֲמֵֽשׁ־מֵאֹ֥ות קָנִ֛ים בִּקְנֵ֥ה הַמִּדָּ֖ה סָבִֽיב׃ 
<a target = '_blank' href='https://geulah.org.il/HaTanach/verse/?verse=216390'/> (42,18)</a> אֵ֛ת ר֥וּחַ הַדָּרֹ֖ום מָדָ֑ד חֲמֵֽשׁ־מֵאֹ֥ות קָנִ֖ים בִּקְנֵ֥ה הַמִּדָּֽה׃ 
<a target = '_blank' href='https://geulah.org.il/HaTanach/verse/?verse=216400'/> (42,19)</a> סָבַ֖ב אֶל־ר֣וּחַ הַיָּ֑ם מָדַ֛ד חֲמֵֽשׁ־מֵאֹ֥ות קָנִ֖ים בִּקְנֵ֥ה הַמִּדָּֽה׃ 
<a target = '_blank' href='https://geulah.org.il/HaTanach/verse/?verse=216410'/> (42,20)</a> לְאַרְבַּ֨ע רוּחֹ֜ות מְדָדֹ֗ו חֹ֤ומָה לֹו֙ סָבִ֣יב ׀ סָבִ֔יב אֹ֚רֶךְ חֲמֵ֣שׁ מֵאֹ֔ות וְר֖חַב חֲמֵ֣שׁ מֵאֹ֑ות לְהַבְדִּ֕יל בֵּ֥ין הַקֹּ֖דֶשׁ לְחֹֽל׃ פ 
<a target = '_blank' href='https://geulah.org.il/HaTanach/verse/?verse=216420'/> (43,1)</a> וַיֹּֽולִכֵ֖נִי אֶל־הַשָּׁ֑עַר שַׁ֕עַר אֲשֶׁ֥ר פֹּנֶ֖ה דֶּ֥רֶךְ הַקָּדִֽים׃ 
<a target = '_blank' href='https://geulah.org.il/HaTanach/verse/?verse=216430'/> (43,2)</a> וְהִנֵּ֗ה כְּבֹוד֙ אֱלֹהֵ֣י יִשְׂרָאֵ֔ל בָּ֖א מִדֶּ֣רֶךְ הַקָּדִ֑ים וְקֹולֹ֗ו כְּקֹול֨ מַ֣יִם רַבִּ֔ים וְהָאָ֖רֶץ הֵאִ֥ירָה מִכְּבֹדֹֽו׃ 
<a target = '_blank' href='https://geulah.org.il/HaTanach/verse/?verse=216440'/> (43,3)</a> וּכְמַרְאֵ֨ה הַמַּרְאֶ֜ה אֲשֶׁ֣ר רָאִ֗יתִי כַּמַּרְאֶ֤ה אֲשֶׁר־רָאִ֨יתִי֨ בְּבֹאִי֙ לְשַׁחֵ֣ת אֶת־הָעִ֔יר וּמַרְאֹ֕ות כַּמַּרְאֶ֕ה אֲשֶׁ֥ר רָאִ֖יתִי אֶל־נְהַ֣ר כְּבָ֑ר וָֽאֶפֹּ֖ל אֶל־פָּנָֽי׃ 
<a target = '_blank' href='https://geulah.org.il/HaTanach/verse/?verse=216450'/> (43,4)</a> וּכְבֹ֥וד יְהֹוָ֖ה בָּ֣א אֶל־הַבָּ֑יִת דֶּ֣רֶךְ שַׁ֔עַר אֲשֶׁ֥ר פָּנָ֖יו דֶּ֥רֶךְ הַקָּדִֽים׃ 
<a target = '_blank' href='https://geulah.org.il/HaTanach/verse/?verse=216460'/> (43,5)</a> וַתִּשָּׂאֵ֣נִי ר֔וּחַ וַתְּבִאֵ֕נִי אֶל־הֶֽחָצֵ֖ר הַפְּנִימִ֑י וְהִנֵּ֛ה מָלֵ֥א כְבֹֽוד־יְהֹוָ֖ה הַבָּֽיִת׃ 
<a target = '_blank' href='https://geulah.org.il/HaTanach/verse/?verse=216470'/> (43,6)</a> וָֽאֶשְׁמַ֛ע מִדַּבֵּ֥ר אֵלַ֖י מֵֽהַבָּ֑יִת וְאִ֕ישׁ הָיָ֥ה עֹמֵ֖ד אֶצְלִֽי׃ 
<a target = '_blank' href='https://geulah.org.il/HaTanach/verse/?verse=216480'/> (43,7)</a> וַיֹּ֣אמֶר אֵלַ֗י בֶּן־אָדָם֙ אֶת־מְקֹ֣ום כִּסְאִ֗י וְאֶת־מְקֹום֙ כַּפֹּ֣ות רַגְלַ֔י אֲשֶׁ֧ר אֶשְׁכָּן־שָׁ֛ם בְּתֹ֥וךְ בְּנֵֽי־יִשְׂרָאֵ֖ל לְעֹולָ֑ם וְלֹ֣א יְטַמְּא֣וּ עֹ֣וד בֵּֽית־יִשְׂ֠רָאֵל שֵׁ֣ם קָדְשִׁ֞י הֵ֤מָּה וּמַלְכֵיהֶם֨ בִּזְנוּתָ֔ם וּבְפִגְרֵ֥י מַלְכֵיהֶ֖ם בָּֽמֹותָֽם׃ 
<a target = '_blank' href='https://geulah.org.il/HaTanach/verse/?verse=216490'/> (43,8)</a> בְּתִתָּ֨ם סִפָּ֜ם אֶת־סִפִּ֗י וּמְזֽוּזָתָם֙ אֵ֣צֶל מְזֽוּזָתִ֔י וְהַקִּ֖יר בֵּינִ֣י וּבֵֽינֵיהֶ֑ם וְטִמְּא֣וּ ׀ אֶת־שֵׁ֣ם קָדְשִׁ֗י בְּתֹֽועֲבֹותָם֙ אֲשֶׁ֣ר עָשׂ֔וּ וָֽאֲכַ֥ל אֹותָ֖ם בְּאַפִּֽי׃ 
<a target = '_blank' href='https://geulah.org.il/HaTanach/verse/?verse=216500'/> (43,9)</a> עַתָּ֞ה יְרַֽחֲק֧וּ אֶת־זְנוּתָ֛ם וּפִגְרֵ֥י מַלְכֵיהֶ֖ם מִמֶּ֑נִּי וְשָֽׁכַנְתִּ֥י בְתֹוכָ֖ם לְעֹולָֽם׃    ס 
<a target = '_blank' href='https://geulah.org.il/HaTanach/verse/?verse=216510'/> (43,10)</a> ֯אַתָּ֣ה בֶן־אָדָ֗ם הַגֵּ֤ד אֶת־בֵּֽית־יִשְׂרָאֵל֨ אֶת־הַבַּ֔יִת וְיִכָּֽלְמ֖וּ מֵֽעֲוֹנֹֽותֵיהֶ֑ם וּמָֽדְד֖וּ אֶת־תָּכְנִֽית׃ 
<a target = '_blank' href='https://geulah.org.il/HaTanach/verse/?verse=216520'/> (43,11)</a> וְאִֽם־נִכְלְמ֞וּ מִכֹּ֣ל אֲשֶׁר־עָשׂ֗וּ צוּרַ֣ת הַבַּ֡יִת וּתְכֽוּנָתֹ֡ו וּמֹֽוצָאָ֡יו וּמֹֽובָאָ֣יו וְכָל־צֽוּרֹתָ֡ו֯  וְאֵ֣ת כָּל־חֻקֹּתָיו֩ וְכָל־צֽוּרֹתָ֤ו֯ וְכָל־תֹּֽורֹתָ֯ו֙ הֹודַ֣ע אֹותָ֔ם וּכְתֹ֖ב לְעֵֽינֵיהֶ֑ם וְיִשְׁמְר֞וּ אֶת־כָּל־צֽוּרָתֹ֛ו וְאֶת־כָּל־חֻקֹּתָ֖יו וְעָשׂ֥וּ אֹותָֽם׃ 
<a target = '_blank' href='https://geulah.org.il/HaTanach/verse/?verse=216530'/> (43,12)</a> זֹ֖את תֹּורַ֣ת הַבָּ֑יִת עַל־רֹ֣אשׁ הָ֠הָר כָּל־גְּבֻלֹ֞ו סָבִ֤יב ׀ סָבִיב֨ קֹ֣דֶשׁ קֳדָשִׁ֔ים הִנֵּה־זֹ֖את תֹּורַ֥ת הַבָּֽיִת׃ 
<a target = '_blank' href='https://geulah.org.il/HaTanach/verse/?verse=216540'/> (43,13)</a> וְאֵ֨לֶּה מִדֹּ֤ות הַמִּזְבֵּחַ֙ בָּֽאַמֹּ֔ות אַמָּ֥ה אַמָּ֖ה וָטֹ֑פַח וְחֵ֨יק הָֽאַמָּ֜ה וְאַמָּה־רֹ֗חַב וּגְבוּלָ֨הּ אֶל־שְׂפָתָ֤הּ סָבִיב֨ זֶ֣רֶת הָֽאֶחָ֔ד וְזֶ֖ה גַּ֥ב הַמִּזְבֵּֽחַ׃ 
<a target = '_blank' href='https://geulah.org.il/HaTanach/verse/?verse=216550'/> (43,14)</a> וּמֵחֵ֨יק הָאָ֜רֶץ עַד־הָֽעֲזָרָ֤ה הַתַּחְתֹּונָה֙ שְׁתַּ֣יִם אַמֹּ֔ות וְרֹ֖חַב אַמָּ֣ה אֶחָ֑ת וּמֵֽהֳעֲזָרָ֨ה הַקְּטַנָּ֜ה עַד־הָֽעֲזָרָ֤ה הַגְּדֹולָה֨ אַרְבַּ֣ע אַמֹּ֔ות וְרֹ֖חַב הָֽאַמָּֽה׃ 
<a target = '_blank' href='https://geulah.org.il/HaTanach/verse/?verse=216560'/> (43,15)</a> וְהַֽהַרְאֵ֖ל אַרְבַּ֣ע אַמֹּ֑ות וּמֵהָֽאֲרִאֵ֣י֯ל וּלְמַ֔עְלָה הַקְּרָנֹ֖ות אַרְבַּֽע׃ 
<a target = '_blank' href='https://geulah.org.il/HaTanach/verse/?verse=216570'/> (43,16)</a> וְהָֽאֲרִאֵ֗י֯ל שְׁתֵּ֤ים עֶשְׂרֵה֨ אֹ֔רֶךְ בִּשְׁתֵּ֥ים עֶשְׂרֵ֖ה רֹ֑חַב רָב֕וּעַ אֶ֖ל אַרְבַּ֥עַת רְבָעָֽיו׃ 
<a target = '_blank' href='https://geulah.org.il/HaTanach/verse/?verse=216580'/> (43,17)</a> וְהָֽעֲזָרָ֞ה אַרְבַּ֧ע עֶשְׂרֵ֣ה אֹ֗רֶךְ בְּאַרְבַּ֤ע עֶשְׂרֵה֙ רֹ֔חַב אֶל־אַרְבַּ֣עַת רְבָעֶ֑יהָ וְהַגְּבוּל֩ סָבִ֨יב אֹותָ֜הּ חֲצִ֣י הָֽאַמָּ֗ה וְהַחֵֽיק־לָ֤הּ אַמָּה֙ סָבִ֔יב וּמַֽעֲלֹתֵ֖הוּ פְּנֹ֥ות קָדִֽים׃ 
<a target = '_blank' href='https://geulah.org.il/HaTanach/verse/?verse=216590'/> (43,18)</a> וַיֹּ֣אמֶר אֵלַ֗י בֶּן־אָדָם֙ כֹּ֤ה אָמַר֙ אֲדֹנָ֣י יֱהֹוִ֔ה אֵ֚לֶּה חֻקֹּ֣ות הַמִּזְבֵּ֔חַ בְּיֹ֖ום הֵעָֽשֹׂותֹ֑ו לְהַֽעֲלֹ֤ות עָלָיו֙ עֹולָ֔ה וְלִזְרֹ֥ק עָלָ֖יו דָּֽם׃ 
<a target = '_blank' href='https://geulah.org.il/HaTanach/verse/?verse=216600'/> (43,19)</a> וְנָֽתַתָּ֣ה אֶל־הַכֹּֽהֲנִ֣ים הַֽלְוִיִּ֡ם אֲשֶׁ֣ר הֵם֩ מִזֶּ֨רַע צָדֹ֜וק הַקְּרֹבִ֣ים אֵלַ֗י נְאֻ֛ם אֲדֹנָ֥י יֱהֹוִ֖ה לְשָֽׁרְתֵ֑נִי פַּ֥ר בֶּן־בָּקָ֖ר לְחַטָּֽאת׃ 
<a target = '_blank' href='https://geulah.org.il/HaTanach/verse/?verse=216610'/> (43,20)</a> וְלָקַחְתָּ֣ מִדָּמֹ֗ו וְנָ֨תַתָּ֜ה עַל־אַרְבַּ֤ע קַרְנֹותָיו֙ וְאֶל־אַרְבַּע֨ פִּנֹּ֣ות הָֽעֲזָרָ֔ה וְאֶל־הַגְּב֖וּל סָבִ֑יב וְחִטֵּאתָ֥ אֹותֹ֖ו וְכִפַּרְתָּֽהוּ׃ 
<a target = '_blank' href='https://geulah.org.il/HaTanach/verse/?verse=216620'/> (43,21)</a> וְלָ֣קַחְתָּ֔ אֵ֖ת הַפָּ֣ר הַֽחַטָּ֑את וּשְׂרָפֹו֙ בְּמִפְקַ֣ד הַבַּ֔יִת מִח֖וּץ לַמִּקְדָּֽשׁ׃ 
<a target = '_blank' href='https://geulah.org.il/HaTanach/verse/?verse=216630'/> (43,22)</a> וּבַיֹּום֙ הַשֵּׁנִ֔י תַּקְרִ֛יב שְׂעִֽיר־עִזִּ֥ים תָּמִ֖ים לְחַטָּ֑את וְחִטְּאוּ֙ אֶת־הַמִּזְבֵּ֔חַ כַּֽאֲשֶׁ֥ר חִטְּא֖וּ בַּפָּֽר׃ 
<a target = '_blank' href='https://geulah.org.il/HaTanach/verse/?verse=216640'/> (43,23)</a> בְּכַלֹּֽותְךָ֖ מֵֽחַטֵּ֑א תַּקְרִיב֨ פַּ֣ר בֶּן־בָּקָ֣ר תָּמִ֔ים וְאַ֥יִל מִן־הַצֹּ֖אן תָּמִֽים׃ 
<a target = '_blank' href='https://geulah.org.il/HaTanach/verse/?verse=216650'/> (43,24)</a> וְהִקְרַבְתָּ֖ם לִפְנֵ֣י יְהֹוָ֑ה וְהִשְׁלִ֨יכוּ הַכֹּֽהֲנִ֤ים עֲלֵיהֶם֨ מֶ֔לַח וְהֶֽעֱל֥וּ אֹותָ֛ם עֹלָ֖ה לַֽיהֹוָֽה׃ 
<a target = '_blank' href='https://geulah.org.il/HaTanach/verse/?verse=216660'/> (43,25)</a> שִׁבְעַ֣ת יָמִ֔ים תַּֽעֲשֶׂ֥ה שְׂעִֽיר־חַטָּ֖את לַיֹּ֑ום וּפַ֧ר בֶּן־בָּקָ֛ר וְאַ֥יִל מִן־הַצֹּ֖אן תְּמִימִ֥ים יַֽעֲשֽׂוּ׃ 
<a target = '_blank' href='https://geulah.org.il/HaTanach/verse/?verse=216670'/> (43,26)</a> שִׁבְעַ֣ת יָמִ֗ים יְ֯כַפְּרוּ֙ אֶת־הַמִּזְבֵּ֔חַ וְטִֽהֲר֖וּ אֹתֹ֑ו וּמִלְא֖וּ יָדָֽ֯ו׃ 
<a target = '_blank' href='https://geulah.org.il/HaTanach/verse/?verse=216680'/> (43,27)</a> וִֽיכַלּ֖וּ אֶת־הַיָּמִ֑ים וְהָיָה֩ בַיֹּ֨ום הַשְּׁמִינִ֜י וָהָ֗לְאָה יַֽעֲשׂ֨וּ הַכֹּֽהֲנִ֤ים עַל־הַמִּזְבֵּחַ֨ אֶת־עֹולֹֽותֵיכֶם֙ וְאֶת־שַׁלְמֵיכֶ֔ם וְרָצִ֣א֯תִי אֶתְכֶ֔ם נְאֻ֖ם אֲדֹנָ֥י יֱהֹוִֽה׃֯   פ 
<a target = '_blank' href='https://geulah.org.il/HaTanach/verse/?verse=216690'/> (44,1)</a> וַיָּ֣שֶׁב אֹתִ֗י דֶּ֣רֶךְ שַׁ֤עַר הַמִּקְדָּשׁ֨ הַֽחִיצֹ֔ון הַפֹּנֶ֖ה קָדִ֑ים וְה֖וּא סָגֽוּר׃ 
<a target = '_blank' href='https://geulah.org.il/HaTanach/verse/?verse=216700'/> (44,2)</a> וַ֙יֹּאמֶר אֵלַ֜י יְהֹוָ֗ה הַשַּׁ֣עַר הַזֶּה֩ סָג֨וּר יִֽהְיֶ֜ה לֹ֣א יִפָּתֵ֗חַ וְאִישׁ֨ לֹֽא־יָ֣בֹא בֹ֔ו כִּ֛י יְהֹוָ֥ה אֱלֹהֵֽי־יִשְׂרָאֵ֖ל בָּ֣א בֹ֑ו וְהָיָ֖ה סָגֽוּר׃ 
<a target = '_blank' href='https://geulah.org.il/HaTanach/verse/?verse=216710'/> (44,3)</a> אֶת־הַנָּשִׂ֗יא נָ֥שִׂיא־֯ה֛וּא יֵֽשֶׁב־בֹּ֥ו לֶֽאֱכָו֯ל־לֶ֖חֶם לִפְנֵ֣י יְהֹוָ֑ה מִדֶּ֨רֶךְ אוּלָ֤ם הַשַּׁ֨עַר֙ יָבֹ֔וא וּמִדַּרְכֹּ֖ו יֵצֵֽא׃ 
<a target = '_blank' href='https://geulah.org.il/HaTanach/verse/?verse=216720'/> (44,4)</a> וַיְבִיאֵ֜נִי דֶּֽרֶךְ־שַֽׁעַר־הַצָּפֹון֮ אֶל־פְּנֵ֣י הַבַּיִת֒ וָאֵ֕רֶא וְהִנֵּ֛ה מָלֵ֥א כְבֹֽוד־יְהֹוָ֖ה אֶת־בֵּ֣ית יְהֹוָ֑ה וָֽאֶפֹּ֖ל אֶל־פָּנָֽי׃ 
<a target = '_blank' href='https://geulah.org.il/HaTanach/verse/?verse=216730'/> (44,5)</a> וַיֹּ֨אמֶר אֵלַ֜י יְהֹוָ֗ה בֶּן־אָדָ֡ם שִׂ֣ים לִבְּךָ֩ וּרְאֵ֨ה בְעֵינֶ֜יךָ וּבְאָזְנֶ֣יךָ שְּׁמָ֗ע֯ אֵ֣ת כָּל־אֲשֶׁ֤ר אֲנִי֙ מְדַבֵּ֣ר אֹתָ֔ךְ לְכָל־חֻקֹּ֥ות בֵּֽית־יְהֹוָ֖ה וּלְכָל־תֹּֽורֹתָ֑ו֯ וְשַׂמְתָּ֤ לִבְּךָ֙ לִמְבֹ֣וא הַבַּ֔יִת בְּכֹ֖ל מֹֽוצָאֵ֥י הַמִּקְדָּֽשׁ׃ 
<a target = '_blank' href='https://geulah.org.il/HaTanach/verse/?verse=216740'/> (44,6)</a> וְאָמַרְתָּ֤ אֶל־מֶ֙רִי֙ אֶל־בֵּ֣ית יִשְׂרָאֵ֔ל כֹּ֥ה אָמַ֖ר אֲדֹנָ֣י יֱהֹוִ֑ה רַב־לָכֶ֛ם מִכָּל־תֹּֽועֲבֹ֥ותֵיכֶ֖ם בֵּ֥ית יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=216750'/> (44,7)</a> בַּֽהֲבִיאֲכֶ֣ם בְּנֵֽי־נֵכָ֗ר עַרְלֵי־לֵב֨ וְעַרְלֵ֣י בָשָׂ֔ר לִהְיֹ֥ות בְּמִקְדָּשִׁ֖י לְחַלְּלֹ֣ו אֶת־בֵּיתִ֑י בְּהַקְרִֽיבְכֶ֤ם אֶת־לַחְמִי֙ חֵ֣לֶב וָדָ֔ם וַיָּפֵ֨רוּ֙ אֶת־בְּרִיתִ֔י אֶ֖ל כָּל־תֹּֽועֲבֹֽותֵיכֶֽם׃ 
<a target = '_blank' href='https://geulah.org.il/HaTanach/verse/?verse=216760'/> (44,8)</a> וְלֹ֥א שְׁמַרְתֶּ֖ם מִשְׁמֶ֣רֶת קֳדָשָׁ֑י וַתְּשִׂימ֗וּן לְשֹֽׁמְרֵ֧י מִשְׁמַרְתִּ֛י בְּמִקְדָּשִׁ֖י לָכֶֽם׃ ס 
<a target = '_blank' href='https://geulah.org.il/HaTanach/verse/?verse=216770'/> (44,9)</a> כֹּֽה־אָמַר֘ אֲדֹנָ֣י יֱהֹוִה֒ כָּל־בֶּן־נֵכָ֗ר עֶ֤רֶל לֵב֙ וְעֶ֣רֶל בָּשָׂ֔ר לֹ֥א יָבֹ֖וא֯ אֶל־מִקְדָּשִׁ֑י לְכָ֨ל־בֶּן־נֵכָ֔ר אֲשֶׁ֕ר בְּתֹ֖וךְ בְּנֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=216780'/> (44,10)</a> כִּ֣י אִם־הַֽלְוִיִּ֗ם אֲשֶׁ֤ר רָֽחֲקוּ֙ מֵֽעָלַ֔י בִּתְעֹ֤ות יִשְׂרָאֵל֨ אֲשֶׁ֣ר תָּע֣וּ מֵֽעָלַ֔י אַֽחֲרֵ֖י גִּלּֽוּלֵיהֶ֑ם וְנָֽשְׂא֖וּ עֲוֹנָֽם׃ 
<a target = '_blank' href='https://geulah.org.il/HaTanach/verse/?verse=216790'/> (44,11)</a> וְהָי֤וּ בְמִקְדָּשִׁי֙ מְשָׁ֣רְתִ֔ים פְּקֻדֹּות֨ אֶל־שַֽׁעֲרֵ֣י הַבַּ֔יִת וּמְשָֽׁרְתִ֖ים אֶת־הַבָּ֑יִת הֵ֠מָּה יִשְׁחֲט֨וּ אֶת־הָֽעֹלָ֤ה וְאֶת־הַזֶּ֙בַח֨ לָעָ֔ם וְהֵ֛מָּה יַֽעַמְד֥וּ לִפְנֵיהֶ֖ם לְשָֽׁרְתָֽם׃ 
<a target = '_blank' href='https://geulah.org.il/HaTanach/verse/?verse=216800'/> (44,12)</a> יַ֗עַן אֲשֶׁ֨ר יְשָֽׁרְת֤וּ אֹותָם֙ לִפְנֵ֣י גִלּֽוּלֵיהֶ֔ם וְהָי֥וּ לְבֵֽית־יִשְׂרָאֵ֖ל לְמִכְשֹׁ֣ול עָוֹ֑ן עַל־כֵּן֩ נָשָׂ֨אתִי יָדִ֜י עֲלֵיהֶ֗ם נְאֻם֨ אֲדֹנָ֣י יֱהֹוִ֔ה וְנָֽשְׂא֖וּ עֲוֹנָֽם׃ 
<a target = '_blank' href='https://geulah.org.il/HaTanach/verse/?verse=216810'/> (44,13)</a> וְלֹֽא־יִגְּשׁ֤וּ אֵלַי֙ לְכַהֵ֣ן לִ֔י וְלָגֶ֙שֶׁת֙ עַל־כָּל־קָ֣דָשַׁ֔י אֶל־קָדְשֵׁ֖י הַקֳּדָשִׁ֑ים וְנָֽשְׂאוּ֙ כְּלִמָּתָ֔ם וְתֹֽועֲבֹותָ֖ם אֲשֶׁ֥ר עָשֽׂוּ׃ 
<a target = '_blank' href='https://geulah.org.il/HaTanach/verse/?verse=216820'/> (44,14)</a> וְנָֽתַתִּ֣י אֹותָ֔ם שֹֽׁמְרֵ֖י מִשְׁמֶ֣רֶת הַבָּ֑יִת לְכֹל֨ עֲבֹ֣דָתֹ֔ו וּלְכֹ֛ל אֲשֶׁ֥ר יֵֽעָשֶׂ֖ה בֹּֽו׃  ס 
<a target = '_blank' href='https://geulah.org.il/HaTanach/verse/?verse=216830'/> (44,15)</a> ֯וְהַכֹּֽהֲנִ֨ים הַֽלְּוִיִּ֜ם בְּנֵ֣י צָדֹ֗וק אֲשֶׁ֨ר שָֽׁמְר֜וּ אֶת־מִשְׁמֶ֤רֶת מִקְדָּשִׁי֙ בִּתְעֹ֤ות בְּנֵֽי־יִשְׂרָאֵל֨ מֵֽעָלַ֔י הֵ֛מָּה יִקְרְב֥וּ אֵלַ֖י לְשָֽׁרְתֵ֑נִי וְעָֽמְד֣וּ לְפָנַ֗י לְהַקְרִ֥יב לִי֙ חֵ֣לֶב וָדָ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=216840'/> (44,16)</a> הֵ֜מָּה יָבֹ֣אוּ אֶל־מִקְדָּשִׁ֗י וְהֵ֛מָּה יִקְרְב֥וּ אֶל־שֻׁלְחָנִ֖י לְשָֽׁרְתֵ֑נִי וְשָֽׁמְר֖וּ אֶת־מִשְׁמַרְתִּֽי׃ 
<a target = '_blank' href='https://geulah.org.il/HaTanach/verse/?verse=216850'/> (44,17)</a> וְהָיָ֗ה בְּבֹואָם֙ אֶל־שַֽׁעֲרֵי֨ הֶֽחָצֵ֣ר הַפְּנִימִ֔ית בִּגְדֵ֥י פִשְׁתִּ֖ים יִלְבָּ֑שׁוּ וְלֹא־יַֽעֲלֶ֤ה עֲלֵיהֶם֙ צֶ֔מֶר בְּשָֽׁרְתָ֗ם בְּשַֽׁעֲרֵ֛י הֶֽחָצֵ֥ר הַפְּנִימִ֖ית וָבָֽיְתָה׃ 
<a target = '_blank' href='https://geulah.org.il/HaTanach/verse/?verse=216860'/> (44,18)</a> פַּֽאֲרֵ֤י פִשְׁתִּים֙ יִֽהְי֣וּ עַל־רֹאשָׁ֔ם וּמִכְנְסֵ֣י פִשְׁתִּ֔ים יִֽהְי֖וּ עַל־מָתְנֵיהֶ֑ם לֹ֥א יַחְגְּר֖וּ בַּיָּֽזַע׃ 
<a target = '_blank' href='https://geulah.org.il/HaTanach/verse/?verse=216870'/> (44,19)</a> וּ֠בְצֵאתָם אֶל־הֶֽחָצֵ֨ר הַחִֽיצֹונָ֜ה אֶל־הֶֽחָצֵ֣ר הַחִֽיצֹונָה֘ אֶל־הָעָם֒ יִפְשְׁט֣וּ אֶת־בִּגְדֵיהֶ֗ם אֲשֶׁר־הֵ֨מָּה֙ מְשָֽׁרְתִ֣ם בָּ֔ם וְהִנִּ֥יחוּ אֹותָ֖ם בְּלִֽשְׁכֹ֣ת הַקֹּ֑דֶשׁ וְלָֽבְשׁוּ֨ בְּגָדִ֣ים אֲחֵרִ֔ים וְלֹֽא־יְקַדְּשׁ֥וּ אֶת־הָעָ֖ם בְּבִגְדֵיהֶֽם׃ 
<a target = '_blank' href='https://geulah.org.il/HaTanach/verse/?verse=216880'/> (44,20)</a> וְרֹאשָׁם֨ לֹ֣א יְגַלֵּ֔חוּ וּפֶ֖רַע לֹ֣א יְשַׁלֵּ֑חוּ כָּסֹ֥ום יִכְסְמ֖וּ אֶת־רָֽאשֵׁיהֶֽם׃ 
<a target = '_blank' href='https://geulah.org.il/HaTanach/verse/?verse=216890'/> (44,21)</a> וְיַ֥יִן לֹֽא־יִשְׁתּ֖וּ כָּל־כֹּהֵ֑ן בְּבֹואָ֖ם אֶל־הֶֽחָצֵ֥ר הַפְּנִימִֽית׃ 
<a target = '_blank' href='https://geulah.org.il/HaTanach/verse/?verse=216900'/> (44,22)</a> וְאַלְמָנָה֨ וּגְרוּשָׁ֔ה לֹֽא־יִקְֿח֥וּ לָהֶ֖ם לְנָשִׁ֑ים כִּ֣י אִם־בְּתוּלֹ֗ת מִזֶּ֙רַע֙ בֵּ֣ית יִשְׂרָאֵ֔ל וְהָֽאַלְמָנָה֙ אֲשֶׁר־תִּֽהְיֶ֣ה אַלְמָנָ֔ה מִכֹּהֵ֖ן יִקָּֽחוּ׃ 
<a target = '_blank' href='https://geulah.org.il/HaTanach/verse/?verse=216910'/> (44,23)</a> וְאֶת־עַמִּ֣י יֹור֔וּ בֵּ֥ין קֹ֖דֶשׁ לְחֹ֑ל וּבֵין־טָמֵ֥א לְטָהֹ֖ור יֹֽודִיעֻֽם׃ 
<a target = '_blank' href='https://geulah.org.il/HaTanach/verse/?verse=216920'/> (44,24)</a> וְעַל־רִ֗יב הֵ֚מָּה יַֽעַמְד֣וּ לְ‏ִשְׁ֯פָּ֔ט בְּמִשְׁפָּטַ֖י וִ֯שְׁפְטֻ֑הוּ וְאֶת־תֹּֽורֹתַ֤י וְאֶת־חֻקֹּתַי֙ בְּכָל־מֹֽועֲדַ֣י יִשְׁמֹ֔רוּ וְאֶת־שַׁבְּתֹותַ֖י יְקַדֵּֽשׁוּ׃ 
<a target = '_blank' href='https://geulah.org.il/HaTanach/verse/?verse=216930'/> (44,25)</a> וְאֶל־מֵ֣ת אָדָ֔ם לֹ֥א יָבֹ֖וא לְטָמְאָ֑ה כִּ֣י אִם־לְאָ֡ב וּ֠לְאֵם וּלְבֵ֨ן וּלְבַ֜ת לְאָ֗ח וּלְאָחֹ֛ות אֲשֶׁר־לֹא־הָֽיְתָ֥ה לְאִ֖ישׁ יִטַּמָּֽאוּ׃ 
<a target = '_blank' href='https://geulah.org.il/HaTanach/verse/?verse=216940'/> (44,26)</a> וְאַֽחֲרֵ֖י טָֽהֳרָתֹ֑ו שִׁבְעַ֥ת יָמִ֖ים יִסְפְּרוּ־לֹֽו׃ 
<a target = '_blank' href='https://geulah.org.il/HaTanach/verse/?verse=216950'/> (44,27)</a> וּבְיֹום֩ בֹּאֹ֨ו אֶל־הַקֹּ֜דֶשׁ אֶל־הֶֽחָצֵ֤ר הַפְּנִימִית֙ לְשָׁרֵ֣ת בַּקֹּ֔דֶשׁ יַקְרִ֖יב חַטָּאתֹ֑ו נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=216960'/> (44,28)</a> וְהָֽיְתָ֤ה לָהֶם֙ לְנַֽחֲלָ֔ה אֲנִ֖י נַֽחֲלָתָ֑ם וַֽאֲחֻזָּ֗ה לֹֽא־תִתְּנ֤וּ לָהֶם֙ בְּיִשְׂרָאֵ֔ל אֲנִ֖י אֲחֻזָּתָֽם׃ 
<a target = '_blank' href='https://geulah.org.il/HaTanach/verse/?verse=216970'/> (44,29)</a> הַמִּנְחָה֨ וְהַֽחַטָּ֣את וְהָֽאָשָׁ֔ם הֵ֖מָּה יֹֽאכְל֑וּם וְכָל־חֵ֥רֶם בְּיִשְׂרָאֵ֖ל לָהֶ֥ם יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=216980'/> (44,30)</a> וְרֵאשִׁית֩ כָּל־בִּכּ֨וּרֵי כֹ֜ל וְכָל־תְּר֣וּמַת כֹּ֗ל מִכֹּל֨ תְּרוּמֹ֣תֵיכֶ֔ם לַכֹּֽהֲנִ֖ים יִֽהְיֶ֑ה וְרֵאשִׁ֤ית עֲרִיסֹֽותֵיכֶם֨ תִּתְּנ֣וּ לַכֹּהֵ֔ן לְהָנִ֥יחַ בְּרָכָ֖ה אֶל־בֵּיתֶֽךָ׃ 
<a target = '_blank' href='https://geulah.org.il/HaTanach/verse/?verse=216990'/> (44,31)</a> כָּל־נְבֵלָה֙ וּטְרֵפָ֔ה מִן־הָעֹ֖וף וּמִן־הַבְּהֵמָ֑ה לֹ֥א יֹֽאכְל֖וּ הַכֹּֽהֲנִֽים׃֯  פ 
<a target = '_blank' href='https://geulah.org.il/HaTanach/verse/?verse=217000'/> (45,1)</a> וּבְהַפִּֽילְכֶ֨ם אֶת־הָאָ֜רֶץ בְּנַֽחֲלָ֗ה תָּרִימוּ֩ תְרוּמָ֨ה לַֽיהֹוָ֥ה ׀ קֹדֶשׁ֘ מִן־הָאָרֶץ֒ אֹ֗רֶךְ חֲמִשָּׁ֨ה וְעֶשְׂרִ֥ים אֶ֨לֶף֙ אֹ֔רֶךְ וְרֹ֖חַב עֲשָׂ֣רָה אָ֑לֶף קֹֽדֶשׁ־ה֥וּא בְכָל־גְּבוּלָ֖הּ סָבִֽיב׃ 
<a target = '_blank' href='https://geulah.org.il/HaTanach/verse/?verse=217010'/> (45,2)</a> יִֽהְיֶ֤ה מִזֶּה֙ אֶל־הַקֹּ֔דֶשׁ חֲמֵ֥שׁ מֵאֹ֛ות בַּֽחֲמֵ֥שׁ מֵאֹ֖ות מְרֻבָּ֣ע סָבִ֑יב וַֽחֲמִשִּׁ֣ים אַמָּ֔ה מִגְרָ֥שׁ לֹ֖ו סָבִֽיב׃ 
<a target = '_blank' href='https://geulah.org.il/HaTanach/verse/?verse=217020'/> (45,3)</a> וּמִן־הַמִּדָּ֤ה הַזֹּאת֙ תָּמֹ֔וד אֹ֗רֶךְ חֲמִשָּׁ֤֯ וְעֶשְׂרִים֨ אֶ֔לֶף וְרֹ֖חַב עֲשֶׂ֣רֶת אֲלָפִ֑ים וּבֹו־יִֽהְיֶ֥ה הַמִּקְדָּ֖שׁ קֹ֥דֶשׁ קָדָשִֽׁים׃ 
<a target = '_blank' href='https://geulah.org.il/HaTanach/verse/?verse=217030'/> (45,4)</a> קֹ֣דֶשׁ מִן־הָאָ֜רֶץ ה֗וּא לַכֹּ֨הֲנִ֜ים מְשָֽׁרְתֵ֤י הַמִּקְדָּשׁ֙ יִֽהְיֶ֔ה הַקְּרֵבִ֖ים לְשָׁרֵ֣ת אֶת־יְהֹוָ֑ה וְהָיָ֨ה לָהֶ֤ם מָקֹום֙ לְבָ֣תִּ֔ים וּמִקְדָּ֖שׁ לַמִּקְדָּֽשׁ׃ 
<a target = '_blank' href='https://geulah.org.il/HaTanach/verse/?verse=217040'/> (45,5)</a> וַֽחֲמִשָּׁ֨ה וְעֶשְׂרִ֥ים אֶ֨לֶף֨ א֔רֶךְ וַֽעֲשֶׂ֥רֶת אֲלָפִ֖ים רֹ֑חַב יְ֯הָיָ֡ה לַֽלְוִיִּם֩ מְשָֽׁרְתֵ֨י הַבַּ֧יִת לָהֶ֛ם לַֽאֲחֻזָּ֖ה עֶשְׂרִ֥ים לְשָׁכֹֽת׃ 
<a target = '_blank' href='https://geulah.org.il/HaTanach/verse/?verse=217050'/> (45,6)</a> וַֽאֲחֻזַּ֨ת הָעִ֜יר תִּתְּנ֗וּ חֲמֵ֤שֶׁת אֲלָפִים֙ רֹ֔חַב וְאֹ֗רֶךְ חֲמִשָּׁ֤ה וְעֶשְׂרִים֙ אֶ֔לֶף לְעֻמַּ֖ת תְּרוּמַ֣ת הַקֹּ֑דֶשׁ לְכָל־בֵּ֥ית יִשְׂרָאֵ֖ל יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=217060'/> (45,7)</a> וְלַנָּשִׂ֡יא מִזֶּ֣ה וּמִזֶּה֩ לִתְרוּמַ֨ת הַקֹּ֜דֶשׁ וְלַֽאֲחֻזַּ֣ת הָעִ֗יר אֶל־פְּנֵ֨י תְרוּמַ֤ת הַקֹּ֨דֶשׁ֨ וְאֶל־פְּנֵי֨ אֲחֻזַּ֣ת הָעִ֔יר מִפְּאַ֥ת יָם֨ יָ֔מָּה וּמִפְּאַ֥ת קֵ֖דְמָה קָדִ֑ימָה וְאֹ֗רֶךְ לְעֻמֹּות֙ אַחַ֣ד הַֽחֲלָקִ֔ים מִגְּב֥וּל יָ֖ם אֶל־גְּב֥וּל קָדִֽימָה׃ 
<a target = '_blank' href='https://geulah.org.il/HaTanach/verse/?verse=217070'/> (45,8)</a> לָאָ֛רֶץ יִֽהְיֶה־לֹּ֥ו לַֽאֲחֻזָּ֖ה בְּיִשְׂרָאֵ֑ל וְלֹֽא־יֹונ֨וּ עֹ֤וד נְשִׂיאַי֨ אֶת־עַמִּ֔י וְהָאָ֛רֶץ יִתְּנ֥וּ לְבֵֽית־יִשְׂרָאֵ֖ל לְשִׁבְטֵיהֶֽם׃    ס 
<a target = '_blank' href='https://geulah.org.il/HaTanach/verse/?verse=217080'/> (45,9)</a> כֹּֽה־אָמַ֞ר אֲדֹנָ֣י יֱהֹוִ֗ה רַב־לָכֶם֙ נְשִׂיאֵ֣י יִשְׂרָאֵ֔ל חָמָ֤ס וָשֹׁד֙ הָסִ֔ירוּ וּמִשְׁפָּ֥ט וּצְדָקָ֖ה עֲשׂ֑וּ הָרִ֤ימוּ גְרֻשֹֽׁתֵיכֶם֙ מֵעַ֣ל עַמִּ֔י נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=217090'/> (45,10)</a> מֹֽאזְנֵי־צֶ֧דֶק וְאֵֽיפַת־צֶ֛דֶק וּבַת־צֶ֖דֶק יְהִ֥י לָכֶֽם׃ 
<a target = '_blank' href='https://geulah.org.il/HaTanach/verse/?verse=217100'/> (45,11)</a> הָֽאֵיפָ֣ה וְהַבַּ֗ת תֹּ֤כֶן אֶחָד֨ יִֽהְיֶ֔ה לָשֵׂ֕את מַעְשַׂ֥ר הַחֹ֖מֶר הַבָּ֑ת וַֽעֲשִׂירִ֤ת הַחֹ֨מֶר֨ הָֽאֵיפָ֔ה אֶל־הַחֹ֖מֶר יִֽהְיֶ֥ה מַתְכֻּנְתֹּֽו׃ 
<a target = '_blank' href='https://geulah.org.il/HaTanach/verse/?verse=217110'/> (45,12)</a> וְהַשֶּׁ֖קֶל עֶשְׂרִ֣ים גֵּרָ֑ה עֶשְׂרִ֨ים שְׁקָלִ֜ים חֲמִשָּׁ֧ה וְעֶשְׂרִ֣ים שְׁקָלִ֗ים עֲשָׂרָ֤ה וַֽחֲמִשָּׁה֙ שֶׁ֔קֶל הַמָּנֶ֖ה יִֽהְיֶ֥ה לָכֶֽם׃ 
<a target = '_blank' href='https://geulah.org.il/HaTanach/verse/?verse=217120'/> (45,13)</a> זֹ֥את הַתְּרוּמָ֖ה אֲשֶׁ֣ר תָּרִ֑ימוּ שִׁשִּׁ֤ית הָֽאֵיפָה֨ מֵחֹ֣מֶר הַֽחִטִּ֔ים וְשִׁשִּׁיתֶם֨ הָֽאֵיפָ֔ה מֵחֹ֖מֶר הַשְּׂעֹרִֽים׃ 
<a target = '_blank' href='https://geulah.org.il/HaTanach/verse/?verse=217130'/> (45,14)</a> וְחֹ֨ק הַשֶּׁ֜מֶן הַבַּ֣ת הַשֶּׁ֗מֶן מַעְשַׂ֤ר הַבַּת֨ מִן־הַכֹּ֔ר עֲשֶׂ֥רֶת הַבַּתִּ֖ים חֹ֑מֶר כִּֽי־עֲשֶׂ֥רֶת הַבַּתִּ֖ים חֹֽמֶר׃ 
<a target = '_blank' href='https://geulah.org.il/HaTanach/verse/?verse=217140'/> (45,15)</a> וְשֶֽׂה־אַחַת֨ מִן־הַצֹּ֤אן מִן־הַמָּאתַ֨יִם֙ מִמַּשְׁקֵ֣ה יִשְׂרָאֵ֔ל לְמִנְחָ֖ה וּלְעֹולָ֣ה וְלִשְׁלָמִ֑ים לְכַפֵּ֣ר עֲלֵיהֶ֔ם נְאֻ֖ם אֲדֹנָ֥י יֱהֹוִֽה׃ 
<a target = '_blank' href='https://geulah.org.il/HaTanach/verse/?verse=217150'/> (45,16)</a> ֯כֹּ֚ל הָעָ֣ם הָאָ֔רֶץ יִֽהְי֖וּ אֶל־הַתְּרוּמָ֣ה הַזֹּ֑את לַנָּשִׂ֖יא בְּיִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=217160'/> (45,17)</a> וְעַל־הַנָּשִׂ֣יא יִֽהְיֶ֗ה הָֽעֹולֹ֣ות וְהַמִּנְחָה֘ וְהַנֵּסֶךְ֒ בַּֽחַגִּ֤ים וּבֶֽחֳדָשִׁים֙ וּבַשַּׁבָּתֹ֔ות בְּכָל־מֹֽועֲדֵ֖י בֵּ֣ית יִשְׂרָאֵ֑ל הוּא־יַֽעֲשֶׂ֞ה אֶת־הַֽחַטָּ֣את וְאֶת־הַמִּנְחָ֗ה וְאֶת־הָֽעֹולָה֙ וְאֶת־הַשְּׁלָמִ֔ים לְכַפֵּ֖ר בְּעַ֥ד בֵּֽית־יִשְׂרָאֵֽל׃    ס 
<a target = '_blank' href='https://geulah.org.il/HaTanach/verse/?verse=217170'/> (45,18)</a> ֯כֹּֽה־אָמַר֘ אֲדֹנָ֣י יֱהֹוִה֒ בָּֽרִאשֹׁון֙ בְּאֶחָ֣ד לַחֹ֔דֶשׁ תִּקַּ֥ח פַּר־בֶּן־בָּקָ֖ר תָּמִ֑ים וְחִטֵּאתָ֖ אֶת־הַמִּקְדָּֽשׁ׃ 
<a target = '_blank' href='https://geulah.org.il/HaTanach/verse/?verse=217180'/> (45,19)</a> וְלָקַ֨ח הַכֹּהֵ֜ן מִדַּ֣ם הַֽחַטָּ֗את וְנָתַן֨ אֶל־מְזוּזַ֣ת הַבַּ֔יִת וְאֶל־אַרְבַּ֛ע פִּנֹּ֥ות הָֽעֲזָרָ֖ה לַמִּזְבֵּ֑חַ וְעַ֨ל־מְזוּזַ֔ת שַׁ֖עַר הֶֽחָצֵ֥ר הַפְּנִימִֽית׃ 
<a target = '_blank' href='https://geulah.org.il/HaTanach/verse/?verse=217190'/> (45,20)</a> וְכֵ֤ן תַּֽעֲשֶׂה֙ בְּשִׁבְעָ֣ה בַחֹ֔דֶשׁ מֵאִ֥ישׁ שֹׁגֶ֖ה וּמִפֶּ֑תִי וְכִפַּרְתֶּ֖ם אֶת־הַבָּֽיִת׃ 
<a target = '_blank' href='https://geulah.org.il/HaTanach/verse/?verse=217200'/> (45,21)</a> בָּֽ֠רִאשֹׁון בְּאַרְבָּעָ֨ה עָשָׂ֥ר יֹום֙ לַחֹ֔דֶשׁ יִֽהְיֶ֥ה לָכֶ֖ם הַפָּ֑סַח חָ֕ג שְׁבֻעֹ֣ות יָמִ֔ים מַצֹּ֖ות יֵֽאָכֵֽל׃ 
<a target = '_blank' href='https://geulah.org.il/HaTanach/verse/?verse=217210'/> (45,22)</a> וְעָשָׂ֤ה הַנָּשִׂיא֙ בַּיֹּ֣ום הַה֔וּא בַּֽעֲדֹ֕ו וּבְעַ֖ד כָּל־עַ֣ם הָאָ֑רֶץ פַּ֖ר חַטָּֽאת׃ 
<a target = '_blank' href='https://geulah.org.il/HaTanach/verse/?verse=217220'/> (45,23)</a> וְשִׁבְעַ֨ת יְמֵֽי־הֶחָ֜ג יַֽעֲשֶׂ֧ה עֹולָ֣ה לַֽיהֹוָ֗ה שִׁבְעַ֣ת פָּ֠רִים וְשִׁבְעַ֨ת אֵילִ֤ים תְּמִימִם֨ לַיֹּ֔ום שִׁבְעַ֖ת הַיָּמִ֑ים וְחַטָּ֕את שְׂעִ֥יר עִזִּ֖ים לַיֹּֽום׃ 
<a target = '_blank' href='https://geulah.org.il/HaTanach/verse/?verse=217230'/> (45,24)</a> וּמִנְחָ֗ה אֵיפָ֥ה לַפָּ֛ר וְאֵיפָ֥ה לָאַ֖יִל יַֽעֲשֶׂ֑ה וְשֶׁ֖מֶן הִ֥ין לָֽאֵיפָֽה׃ 
<a target = '_blank' href='https://geulah.org.il/HaTanach/verse/?verse=217240'/> (45,25)</a> בַּשְּׁבִיעִ֡י בַּֽחֲמִשָּׁה֩ עָשָׂ֨ר יֹ֤ום לַחֹ֨דֶשׁ֨ בֶּחָ֔ג יַֽעֲשֶׂ֥ה כָאֵ֖לֶּה שִׁבְעַ֣ת הַיָּמִ֑ים כַּֽחַטָּאת֙ כָּֽעֹלָ֔ה וְכַמִּנְחָ֖ה וְכַשָּֽׁמֶן׃    פ 
<a target = '_blank' href='https://geulah.org.il/HaTanach/verse/?verse=217250'/> (46,1)</a> כֹּֽה־אָמַר֮ אֲדֹנָ֣י יֱהֹוִה֒ שַׁ֠עַר הֶֽחָצֵ֤ר הַפְּנִימִית֨ הַפֹּנֶ֣ה קָדִ֔ים יִֽהְיֶ֣ה סָג֔וּר שֵׁ֖שֶׁת יְמֵ֣י הַמַּֽעֲשֶׂ֑ה וּבְיֹ֤ום הַשַּׁבָּת֙ יִפָּתֵ֔חַ וּבְיֹ֥ום הַחֹ֖דֶשׁ יִפָּתֵֽחַ׃ 
<a target = '_blank' href='https://geulah.org.il/HaTanach/verse/?verse=217260'/> (46,2)</a> וּבָ֣א הַנָּשִׂ֡יא דֶּרֶךְ֩ אוּלָ֨ם הַשַּׁ֜עַר מִח֗וּץ וְעָמַד֙ עַל־מְזוּזַ֣ת הַשַּׁ֔עַר וְעָשׂ֣וּ הַכֹּֽהֲנִ֗ים אֶת־עֹֽולָתֹו֙ וְאֶת־שְׁלָמָ֔יו וְהִשְׁתַּֽחֲוָ֛ה עַל־מִפְתַּ֥ן הַשַּׁ֖עַר וְיָצָ֑א וְהַשַּׁ֥עַר לֹֽא־יִסָּגֵ֖ר עַד־הָעָֽרֶב׃ 
<a target = '_blank' href='https://geulah.org.il/HaTanach/verse/?verse=217270'/> (46,3)</a> וְהִשְׁתַּֽחֲו֣וּ עַם־הָאָ֗רֶץ פֶּ֚תַח הַשַּׁ֣עַר הַה֔וּא בַּשַּׁבָּתֹ֖ות וּבֶֽחֳדָשִׁ֑ים לִפְנֵ֖י יְהֹוָֽה׃ 
<a target = '_blank' href='https://geulah.org.il/HaTanach/verse/?verse=217280'/> (46,4)</a> וְהָ֣עֹלָ֔ה אֲשֶׁר־יַקְרִ֥ב הַנָּשִׂ֖יא לַֽיהֹוָ֑ה בְּיֹ֣ום הַשַּׁבָּ֗ת שִׁשָּׁ֧ה כְבָשִׂ֛ים תְּמִימִ֖ם וְאַ֥יִל תָּמִֽים׃ 
<a target = '_blank' href='https://geulah.org.il/HaTanach/verse/?verse=217290'/> (46,5)</a> וּמִנְחָה֙ אֵיפָ֣ה לָאַ֔יִל וְלַכְּבָשִׂ֥ים מִנְחָ֖ה מַתַּ֣ת יָדֹ֑ו וְשֶׁ֖מֶן הִ֥ין לָֽאֵיפָֽה׃ 
<a target = '_blank' href='https://geulah.org.il/HaTanach/verse/?verse=217300'/> (46,6)</a> וּבְיֹ֣ום הַחֹ֔דֶשׁ פַּ֥ר בֶּן־בָּקָ֖ר תְּמִימִ֑ם וְשֵׁ֧שֶׁת כְּבָשִׂ֛ים וָאַ֖יִל תְּמִימִ֥ם יִהְיֽוּ׃ 
<a target = '_blank' href='https://geulah.org.il/HaTanach/verse/?verse=217310'/> (46,7)</a> וְאֵיפָ֨ה לַפָּ֜ר וְאֵיפָ֤ה לָאַ֙יִל֨ יַֽעֲשֶׂ֣ה מִנְחָ֔ה וְלַ֨כְּבָשִׂ֔ים כַּֽאֲשֶׁ֥ר תַּשִּׂ֖יג יָדֹ֑ו וְשֶׁ֖מֶן הִ֥ין לָֽאֵיפָֽה׃ 
<a target = '_blank' href='https://geulah.org.il/HaTanach/verse/?verse=217320'/> (46,8)</a> וּבְבֹ֖וא הַנָּשִׂ֑יא דֶּ֣רֶךְ אוּלָ֤ם הַשַּׁ֨עַר֨ יָבֹ֔וא וּבְדַרְכֹּ֖ו יֵצֵֽא׃ 
<a target = '_blank' href='https://geulah.org.il/HaTanach/verse/?verse=217330'/> (46,9)</a> וּבְבֹ֨וא עַם־הָאָ֜רֶץ לִפְנֵ֣י יְהֹוָה֮ בַּמֹּֽועֲדִים֒ הַבָּ֡א דֶּרֶךְ֩ שַׁ֨עַר צָפֹ֜ון לְהִשְׁתַּֽחֲוֹ֗ת יֵצֵא֙ דֶּרֶךְ־שַׁ֣עַר נֶ֔גֶב וְהַבָּא֙ דֶּרֶךְ־שַׁ֣עַר נֶ֔גֶב יֵצֵ֖א דֶּרֶךְ־שַׁ֣עַר צָפֹ֑ונָה לֹ֣א יָשׁ֗וּב דֶּ֤רֶךְ הַשַּׁ֨עַר֨ אֲשֶׁר־בָּ֣א בֹ֔ו כִּ֥י נִכְחֹ֖ו יֵצֵֽאו֯׃ 
<a target = '_blank' href='https://geulah.org.il/HaTanach/verse/?verse=217340'/> (46,10)</a> וְהַנָּשִׂ֑יא בְּתֹוכָ֤ם בְּבֹואָם֙ יָבֹ֔וא וּבְצֵאתָ֖ם יֵצֵֽאוּ׃ 
<a target = '_blank' href='https://geulah.org.il/HaTanach/verse/?verse=217350'/> (46,11)</a> וּבַֽחַגִּ֣ים וּבַמֹּֽועֲדִ֗ים תִּֽהְיֶ֤ה הַמִּנְחָה֙ אֵיפָ֤ה לַפָּר֨ וְאֵיפָ֣ה לָאַ֔יִל וְלַכְּבָשִׂ֖ים מַתַּ֣ת יָדֹ֑ו וְשֶׁ֖מֶן הִ֥ין לָֽאֵיפָֽה׃  
<a target = '_blank' href='https://geulah.org.il/HaTanach/verse/?verse=217360'/> (46,12)</a> וְכִֽי־יַֽעֲשֶׂה֩ הַנָּשִׂ֨יא נְדָבָ֜ה עֹולָ֣ה אֹֽו־שְׁלָמִים֮ נְדָבָ֣ה לַֽיהֹוָה֒ וּפָ֣תַח לֹ֗ו אֶת  הַשַּׁ֨עַר֨ הַפֹּנֶ֣ה קָדִ֔ים וְעָשָׂ֤ה אֶת־עֹֽלָתֹו֙ וְאֶת־שְׁלָמָ֔יו כַּֽאֲשֶׁ֥ר יַֽעֲשֶׂ֖ה בְּיֹ֣ום הַשַּׁבָּ֑ת וְיָצָ֛א וְסָגַ֥ר אֶת־הַשַּׁ֖עַר אַֽחֲרֵ֥י צֵאתֹֽו׃ 
<a target = '_blank' href='https://geulah.org.il/HaTanach/verse/?verse=217370'/> (46,13)</a> וְכֶ֨בֶשׂ בֶּן־שְׁנָתֹ֜ו תָּמִ֗ים תַּֽעֲשֶׂ֥ה עֹולָ֛ה לַיֹּ֖ום לַֽיהֹוָ֑ה בַּבֹּ֥קֶר בַּבֹּ֖קֶר תַּֽעֲשֶׂ֥ה אֹתֹֽו׃ 
<a target = '_blank' href='https://geulah.org.il/HaTanach/verse/?verse=217380'/> (46,14)</a> וּמִנְחָה֩ תַֽעֲשֶׂ֨ה עָלָ֜יו בַּבֹּ֤קֶר בַּבֹּ֨קֶר֨ שִׁשִּׁ֣ית הָֽאֵיפָ֔ה וְשֶׁ֛מֶן שְׁלִישִׁ֥ית הַהִ֖ין לָרֹ֣ס אֶת־הַסֹּ֑לֶת מִנְחָה֙ לַֽיהֹוָ֔ה חֻקֹּ֥ות עֹולָ֖ם תָּמִֽיד׃ 
<a target = '_blank' href='https://geulah.org.il/HaTanach/verse/?verse=217390'/> (46,15)</a> וַֽ֯עֲשׂ֨וּ אֶת־הַכֶּ֧בֶשׂ וְאֶת־הַמִּנְחָ֛ה וְאֶת־הַשֶּׁ֖מֶן בַּבֹּ֣קֶר בַּבֹּ֑קֶר עֹולַ֖ת תָּמִֽיד׃֯  ס 
<a target = '_blank' href='https://geulah.org.il/HaTanach/verse/?verse=217400'/> (46,16)</a> כֹּֽה־אָמַ֞ר אֲדֹנָ֣י יֱהֹוִ֗ה כִּֽי־יִתֵּ֨ן הַנָּשִׂ֤יא מַתָּנָה֙ לְאִ֣ישׁ מִבָּנָ֔יו נַֽחֲלָתֹ֥ו הִ֖יא לְבָנָ֣יו תִּֽהְיֶ֑ה אֲחֻזָּתָ֥ם הִ֖יא בְּנַֽחֲלָֽה׃ 
<a target = '_blank' href='https://geulah.org.il/HaTanach/verse/?verse=217410'/> (46,17)</a> וְכִֽי־יִתֵּ֨ן מַתָּנָ֜ה מִנַּֽחֲלָתֹ֗ו לְאַחַד֙ מֵֽעֲבָדָ֔יו וְהָ֤יְתָה לֹּו֙ עַד־שְׁנַ֣ת הַדְּרֹ֔ור וְשָׁבַ֖ת לַנָּשִׂ֑יא אַ֚ךְ נַֽחֲלָתֹ֔ו בָּנָ֖יו לָהֶ֥ם תִּֽהְיֶֽה׃ 
<a target = '_blank' href='https://geulah.org.il/HaTanach/verse/?verse=217420'/> (46,18)</a> וְלֹֽא־יִקַּ֨ח הַנָּשִׂ֜יא מִנַּֽחֲלַ֣ת הָעָ֗ם לְהֹֽונֹתָם֨ מֵֽאֲחֻזָּתָ֔ם מֵֽאֲחֻזָּתֹ֖ו יַנְחִ֣ל אֶת־בָּנָ֑יו לְמַ֙עַן֙ אֲשֶׁ֣ר לֹֽא־יָפֻ֣צוּ עַמִּ֔י אִ֖ישׁ מֵֽאֲחֻזָּתֹֽו׃֯ 
<a target = '_blank' href='https://geulah.org.il/HaTanach/verse/?verse=217430'/> (46,19)</a> וַיְבִיאֵ֣נִי בַמָּבֹוא֘ אֲשֶׁ֣ר עַל־כֶּ֣תֶף הַשַּׁעַר֒ אֶל־הַלִּשְׁכֹ֤ות הַקֹּ֨דֶשׁ֨ אֶל־הַכֹּֽהֲנִ֔ים הַפֹּנֹ֖ות צָפֹ֑ונָה וְהִנֵּה־שָׁ֣ם מָקֹ֔ום בַּיַּרְכָתִַ֖֯ם יָֽמָּה׃   
<a target = '_blank' href='https://geulah.org.il/HaTanach/verse/?verse=217440'/> (46,20)</a> וַיֹּ֣אמֶר אֵלַ֔י זֶ֣ה הַמָּקֹ֗ום אֲשֶׁ֤ר יְבַשְּׁלוּ־שָׁם֨ הַכֹּ֣הֲנִ֔ים אֶת־הָֽאָשָׁ֖ם וְאֶת־הַֽחַטָּ֑את אֲשֶׁ֤ר יֹאפוּ֨ אֶת־הַמִּנְחָ֔ה לְבִלְתִּ֥י הֹוצִ֛יא אֶל־הֶֽחָצֵ֥ר הַחִֽיצֹונָ֖ה לְקַדֵּ֥שׁ אֶת־הָעָֽם׃ 
<a target = '_blank' href='https://geulah.org.il/HaTanach/verse/?verse=217450'/> (46,21)</a> וַיֹּֽוצִיאֵ֗נִי אֶל־הֶֽחָצֵר֨ הַחִ֣יצֹונָ֔ה וַיַּ֣עֲבִרֵ֔נִי אֶל־אַרְבַּ֖עַת מִקְצֹועֵ֣י הֶֽחָצֵ֑ר וְהִנֵּ֤ה חָצֵר֙ בְּמִקְצֹ֣עַ הֶֽחָצֵ֔ר חָצֵ֖ר בְּמִקְצֹ֥עַ הֶֽחָצֵֽר׃ 
<a target = '_blank' href='https://geulah.org.il/HaTanach/verse/?verse=217460'/> (46,22)</a> בְּאַרְבַּ֜עַת מִקְצֹעֹ֤ת הֶֽחָצֵר֨ חֲצֵרֹ֣ות קְטֻרֹ֔ות אַרְבָּעִ֣ים אֹ֔רֶךְ וּשְׁלשִׁ֖ים רֹ֑חַב מִדָּ֣ה אַחַ֔ת לְאַרְבַּעְתָּ֖ם ֯מְׄהֻׄקְׄצָׄעֹֽׄוׄתׄ׃ 
<a target = '_blank' href='https://geulah.org.il/HaTanach/verse/?verse=217470'/> (46,23)</a> וְט֨וּר סָבִ֥יב בָּהֶ֛ם סָבִ֖יב לְאַרְבַּעְתָּ֑ם וּמְבַשְּׁלֹ֣ות עָשׂ֔וּי מִתַּ֥חַת הַטִּירֹ֖ות סָבִֽיב׃ 
<a target = '_blank' href='https://geulah.org.il/HaTanach/verse/?verse=217480'/> (46,24)</a> וַיֹּ֖אמֶר אֵלָ֑י אֵ֚לֶּה בֵּ֣ית הַֽמְבַשְּׁלִ֔ים אֲשֶׁ֧ר יְבַשְּׁלוּ־שָׁ֛ם מְשָֽׁרְתֵ֥י הַבַּ֖יִת אֶת־זֶ֥בַח הָעָֽם׃ 
<a target = '_blank' href='https://geulah.org.il/HaTanach/verse/?verse=217490'/> (47,1)</a> וַיְשִׁבֵנִי֘ אֶל־פֶּ֣תַח הַבַּיִת֒ וְהִנֵּה־מַ֣יִם יֹֽצְאִ֗ים מִתַּ֨חַת מִפְתַּ֤ן הַבַּ֙יִת֨ קָדִ֔ימָה כִּֽי־פְנֵ֥י הַבַּ֖יִת קָדִ֑ים וְהַמַּ֣יִם יֹֽרְדִ֗ים מִתַּ֜חַת מִכֶּ֤תֶף הַבַּ֙יִת֙ הַֽיְמָנִ֔ית מִנֶּ֖גֶב לַמִּזְבֵּֽחַ׃ 
<a target = '_blank' href='https://geulah.org.il/HaTanach/verse/?verse=217500'/> (47,2)</a> וַיֹּֽוצִאֵנִי֘ דֶּֽרֶךְ־שַׁ֣עַר צָפֹונָה֒ וַיְסִבֵּ֨נִי֨ דֶּ֣רֶךְ ח֔וּץ אֶל־שַׁ֣עַר הַח֔וּץ דֶּ֖רֶךְ הַפֹּונֶ֣ה קָדִ֑ים וְהִנֵּה־מַ֣יִם מְפַכִּ֔ים מִן־הַכָּתֵ֖ף הַֽיְמָנִֽית׃ 
<a target = '_blank' href='https://geulah.org.il/HaTanach/verse/?verse=217510'/> (47,3)</a> בְּצֵֽאת־הָאִ֥ישׁ קָדִ֖ים וְקָ֣ו בְּיָדֹ֑ו וַיָּ֤מָד אֶ֨לֶף֙ בָּֽאַמָּ֔ה וַיַּֽעֲבִרֵ֥נִי בַמַּ֖יִם מֵ֥י אֳ֯פְסָֽיִם׃ 
<a target = '_blank' href='https://geulah.org.il/HaTanach/verse/?verse=217520'/> (47,4)</a> וַיָּ֣מָד אֶ֔לֶף וַיַּֽעֲבִרֵ֥נִי בַמַּ֖יִם מַ֣יִם בִּרְכָּ֑יִם וַיָּ֣מָד אֶ֔לֶף וַיַּֽעֲבִרֵ֖נִי מֵ֥י מָתְנָֽיִם׃ 
<a target = '_blank' href='https://geulah.org.il/HaTanach/verse/?verse=217530'/> (47,5)</a> וַיָּ֣מָד אֶ֔לֶף נַ֕חַל אֲשֶׁ֥ר לֹֽא־אוּכַ֖ל לַֽעֲבֹ֑ר כִּֽי־גָא֤וּ הַמַּ֨יִם֙ מֵ֣י שָׂ֔חוּ נַ֖חַל אֲשֶׁ֥ר לֹא־יֵֽעָבֵֽר׃ 
<a target = '_blank' href='https://geulah.org.il/HaTanach/verse/?verse=217540'/> (47,6)</a> וַיֹּ֥אמֶר אֵלַ֖י הֲרָאִ֣יתָ בֶן־אָדָ֑ם וַיֹּֽולִכֵ֥נִי וַיְשִׁבֵ֖נִי עַ֯ל־שְׂפַ֥ת הַנָּֽחַל׃ 
<a target = '_blank' href='https://geulah.org.il/HaTanach/verse/?verse=217550'/> (47,7)</a> בְּשׁוּבֵ֕נִי וְהִנֵּה֙ אֶ֯ל־שְׂפַ֣ת הַנַּ֔חַל עֵ֖ץ רַ֣ב מְאֹ֑ד מִזֶּ֖ה וּמִזֶּֽה׃ 
<a target = '_blank' href='https://geulah.org.il/HaTanach/verse/?verse=217560'/> (47,8)</a> וַיֹּ֣אמֶר אֵלַ֗י הַמַּ֤יִם הָאֵ֨לֶּה֙ יֹֽוצְאִ֗ים אֶל־הַגְּלִילָה֙ הַקַּדְמֹונָ֔ה וְיָֽרְד֖וּ עַל־הָֽעֲרָבָ֑ה וּבָ֣אוּ הַיָּ֔מָּה אֶל־הַיָּ֥מָּה הַמּֽוּצָאִ֖ים וְנִרְפּ֥א֯וּ הַמָּֽיִם׃ 
<a target = '_blank' href='https://geulah.org.il/HaTanach/verse/?verse=217570'/> (47,9)</a> וְהָיָ֣ה כָל־נֶ֣פֶשׁ חַיָּ֣ה ׀ אֲשֶׁר־יִשְׁרֹ֡ץ אֶ֣ל כָּל־אֲשֶׁר֩ יָבֹ֨וא שָׁ֤ם נַֽחֲלַ֨יִם֙ יִֽחְיֶ֔ה וְהָיָ֥ה הַדָּגָ֖ה רַבָּ֣ה מְאֹ֑ד כִּי֩ בָ֨אוּ שָׁ֜מָּה הַמַּ֣יִם הָאֵ֗לֶּה וְיֵרָֽפְאוּ֙ וָחָ֔י֯ כֹּ֛ל אֲשֶׁר־יָ֥בֹוא שָׁ֖מָּה הַנָּֽחַל׃ 
<a target = '_blank' href='https://geulah.org.il/HaTanach/verse/?verse=217580'/> (47,10)</a> וְהָיָה֩ יעָֽ֯מְד֨וּ עָלָ֜יו דַּוָּגִ֗ים מֵעֵ֥ין גֶּ֙דִי֙ וְעַד־עֵ֣ין עֶגְלַ֔יִם מִשְׁטֹ֥וחַ לַֽחֲרָמִ֖ים יִֽהְי֑וּ לְמִינָ֯הֿ֙ תִּֽהְיֶ֣ה דְגָתָ֔ם כִּדְגַ֛ת הַיָּ֥ם הַגָּדֹ֖ול רַבָּ֥ה מְאֹֽד׃ 
<a target = '_blank' href='https://geulah.org.il/HaTanach/verse/?verse=217590'/> (47,11)</a> בִּצֹּאתָ֧ו֯ וּגְבָאָ֛יו וְלֹ֥א יֵרָֽפְא֖וּ לְמֶ֥לַח נִתָּֽנוּ׃ 
<a target = '_blank' href='https://geulah.org.il/HaTanach/verse/?verse=217600'/> (47,12)</a> וְעַל־הַנַּ֣חַל יַֽעֲלֶ֣ה עַל־שְׂפָתֹ֣ו מִזֶּ֣ה ׀ וּמִזֶּ֣ה ׀ כָּל־עֵֽץ־מַֽ֠אֲכָל לֹֽא־יִבֹּ֨ול עָלֵ֜הוּ וְלֹֽא־יִתֹּ֣ם פִּרְיֹ֗ו לָֽחֳדָשָׁיו֙ יְבַכֵּ֔ר כִּ֣י מֵימָ֔יו מִן־הַמִּקְדָּ֖שׁ הֵ֣מָּה יֹֽוצְאִ֑ים וְהָיָ֤ו֯ פִרְיֹו֙ לְמַֽאֲכָ֔ל וְעָלֵ֖הוּ לִתְרוּפָֽה׃    ס 
<a target = '_blank' href='https://geulah.org.il/HaTanach/verse/?verse=217610'/> (47,13)</a> כֹּ֤ה אָמַר֨ אֲדֹנָ֣י יֱהֹוִ֔ה גֵּ֤ה גְבוּל֨ אֲשֶׁ֣ר תִּתְנַֽחֲל֣וּ אֶת־הָאָ֔רֶץ לִשְׁנֵ֥י עָשָׂ֖ר שִׁבְטֵ֣י יִשְׂרָאֵ֑ל יֹוסֵ֖ף חֲבָלִֽים׃ 
<a target = '_blank' href='https://geulah.org.il/HaTanach/verse/?verse=217620'/> (47,14)</a> וּנְחַלְתֶּ֤ם אֹותָהּ֙ אִ֣ישׁ כְּאָחִ֔יו אֲשֶׁ֤ר נָשָׂ֨אתִי֨ אֶת־יָדִ֔י לְתִתָּ֖הּ לַֽאֲבֹֽתֵיכֶ֑ם וְנָ֨פְלָ֜ה הָאָ֧רֶץ הַזֹּ֛את לָכֶ֖ם בְּנַֽחֲלָֽה׃ 
<a target = '_blank' href='https://geulah.org.il/HaTanach/verse/?verse=217630'/> (47,15)</a> וְזֶ֖ה גְּב֣וּל הָאָ֑רֶץ לִפְאַ֨ת צָפֹ֜ונָה מִן־הַיָּ֧ם הַגָּדֹ֛ול הַדֶּ֥רֶךְ חֶתְלֹ֖ן לְבֹ֥וא צְדָֽדָה׃ 
<a target = '_blank' href='https://geulah.org.il/HaTanach/verse/?verse=217640'/> (47,16)</a> חֲמָ֤ת ׀ בֵּרֹ֨ותָה֙ סִבְרַ֔יִם אֲשֶׁר֙ בֵּֽין־גְּב֣וּל דַּמֶּ֔שֶׂק וּבֵ֖ין גְּב֣וּל חֲמָ֑ת חָצֵר֨ הַתִּיכֹ֔ון אֲשֶׁ֖ר אֶל־גְּב֥וּל חַוְרָֽן׃ 
<a target = '_blank' href='https://geulah.org.il/HaTanach/verse/?verse=217650'/> (47,17)</a> וְהָיָ֨ה גְב֜וּל מִן־הַיָּ֗ם חֲצַ֤ר עֵינֹון֙ גְּב֣וּל דַּמֶּ֔שֶׂק וְצָפֹ֥ון ׀ צָפֹ֖ונָה וּגְב֣וּל חֲמָ֑ת וְאֵ֖ת פְּאַ֥ת צָפֹֽון׃ 
<a target = '_blank' href='https://geulah.org.il/HaTanach/verse/?verse=217660'/> (47,18)</a> וּפְאַ֣ת קָדִ֡ים מִבֵּ֣ין חַוְרָ֣ן וּמִבֵּ֣ין דַּמֶּשֶׂק֩ וּמִבֵּ֨ין הַגִּלְעָ֜ד וּמִבֵּ֨ין אֶ֤רֶץ יִשְׂרָאֵל֨ הַיַּרְדֵּ֔ן מִגְּב֛וּל עַל־הַיָּ֥ם הַקַּדְמֹונִ֖י תָּמֹ֑דּוּ וְאֵ֖ת פְּאַ֥ת קָדִֽימָה׃ 
<a target = '_blank' href='https://geulah.org.il/HaTanach/verse/?verse=217670'/> (47,19)</a> וּפְאַת֙ נֶ֣גֶב תֵּימָ֔נָה מִתָּמָ֗ר עַד־מֵי֙ מְרִיבֹ֣ות קָדֵ֔שׁ נַֽחֲלָ֖ה אֶל־הַיָּ֣ם הַגָּדֹ֑ול וְאֵ֥ת פְּאַת־תֵּימָ֖נָה נֶֽגְבָּה׃ 
<a target = '_blank' href='https://geulah.org.il/HaTanach/verse/?verse=217680'/> (47,20)</a> וּפְאַת־יָם֙ הַיָּ֣ם הַגָּדֹ֔ול מִגְּב֕וּל עַד־נֹ֖כַח לְבֹ֣וא חֲמָ֑ת זֹ֖את פְּאַת־יָֽם׃ 
<a target = '_blank' href='https://geulah.org.il/HaTanach/verse/?verse=217690'/> (47,21)</a> וְחִלַּקְתֶּ֞ם אֶת־הָאָ֧רֶץ הַזֹּ֛את לָכֶ֖ם לְשִׁבְטֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=217700'/> (47,22)</a> וְהָיָ֗ה תַּפִּ֣לוּ אֹותָהּ֘ בְּנַֽחֲלָה֒ לָכֶ֗ם וּלְהַגֵּרִים֙ הַגָּרִ֣ים בְּתֹֽוכְכֶ֔ם אֲשֶׁר־הֹולִ֥דוּ בָנִ֖ים בְּתֹֽוכְכֶ֑ם וְהָי֣וּ לָכֶ֗ם כְּאֶזְרָח֙ בִּבְנֵ֣י יִשְׂרָאֵ֔ל אִתְּכֶם֙ יִפְּל֣וּ בְנַֽחֲלָ֔ה בְּתֹ֖וךְ שִׁבְטֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=217710'/> (47,23)</a> וְהָיָ֣ה בַשֵּׁ֔בֶט אֲשֶׁר־גָּ֥ר הַגֵּ֖ר אִתֹּ֑ו שָׁ֚ם תִּתְּנ֣וּ נַֽחֲלָתֹ֔ו נְאֻ֖ם אֲדֹנָ֥י יֱהֹוִֽה׃    פ 
<a target = '_blank' href='https://geulah.org.il/HaTanach/verse/?verse=217720'/> (48,1)</a> וְאֵ֖לֶּה שְׁמֹ֣ות הַשְּׁבָטִ֑ים מִקְצֵ֣ה צָפֹ֡ונָה אֶל־יַ֣ד דֶּֽרֶךְ־חֶתְלֹ֣ן ׀ לְבֹֽוא־חֲמָ֡ת חֲצַ֣ר עֵינָן֩ גְּב֨וּל דַּמֶּ֤שֶׂק צָפֹ֙ונָה֨ אֶל־יַ֣ד חֲמָ֔ת וְהָֽיוּ־לֹ֧ו פְאַת־קָדִ֛ים הַיָּ֖ם דָּ֥ן אֶחָֽד׃ 
<a target = '_blank' href='https://geulah.org.il/HaTanach/verse/?verse=217730'/> (48,2)</a> וְעַ֣ל ׀ גְּב֣וּל דָּ֗ן מִפְּאַ֥ת קָדִ֛ים עַד־פְּאַת־יָ֖מָּה אָשֵׁ֥ר אֶחָֽד׃ 
<a target = '_blank' href='https://geulah.org.il/HaTanach/verse/?verse=217740'/> (48,3)</a> וְעַ֣ל ׀ גְּב֣וּל אָשֵׁ֗ר מִפְּאַ֥ת קָדִ֛ימָה וְעַד־פְּאַת־יָ֖מָּה נַפְתָּלִ֥י אֶחָֽד׃ 
<a target = '_blank' href='https://geulah.org.il/HaTanach/verse/?verse=217750'/> (48,4)</a> וְעַ֣ל ׀ גְּב֣וּל נַפְתָּלִ֗י מִפְּאַ֥ת קָדִ֛מָה עַד־פְּאַ֥ת יָ֖מָּה מְנַשֶּׁ֥ה אֶחָֽד׃ 
<a target = '_blank' href='https://geulah.org.il/HaTanach/verse/?verse=217760'/> (48,5)</a> וְעַ֣ל ׀ גְּב֣וּל מְנַשֶּׁ֗ה מִפְּאַ֥ת קָדִ֛מָה עַד־פְּאַ֥ת יָ֖מָּה אֶפְרַ֥יִם אֶחָֽד׃ 
<a target = '_blank' href='https://geulah.org.il/HaTanach/verse/?verse=217770'/> (48,6)</a> וְעַ֣ל ׀ גְּב֣וּל אֶפְרַ֗יִם מִפְּאַ֥ת קָדִ֛ים וְעַד־פְּאַת־יָ֖מָּה רְאוּבֵ֥ן אֶחָֽד׃ 
<a target = '_blank' href='https://geulah.org.il/HaTanach/verse/?verse=217780'/> (48,7)</a> וְעַ֣ל ׀ גְּב֣וּל רְאוּבֵ֗ן מִפְּאַ֥ת קָדִ֛ים עַד־פְּאַ֥ת יָ֖מָּה יְהוּדָ֥ה אֶחָֽד׃ 
<a target = '_blank' href='https://geulah.org.il/HaTanach/verse/?verse=217790'/> (48,8)</a> וְעַל֨ גְּב֣וּל יְהוּדָ֔ה מִפְּאַ֥ת קָדִ֖ים עַד־פְּאַ֣ת יָ֑מָּה תִּֽהְיֶ֣ה הַתְּרוּמָ֣ה אֲשֶׁר־תָּרִ֡ימוּ חֲמִשָּׁה֩ וְעֶשְׂרִ֨ים אֶ֜לֶף רֹ֗חַב וְאֹ֜רֶךְ כְּאַחַ֤ד הַֽחֲלָקִים֨ מִפְּאַ֤ת קָדִ֙ימָה֙ עַד־פְּאַת־יָ֔מָּה וְהָיָ֥ה הַמִּקְדָּ֖שׁ בְּתֹוכֹֽ֯ו׃ 
<a target = '_blank' href='https://geulah.org.il/HaTanach/verse/?verse=217800'/> (48,9)</a> הַתְּרוּמָ֕ה אֲשֶׁ֥ר תָּרִ֖ימוּ לַֽיהֹוָ֑ה אֹ֗רֶךְ חֲמִשָּׁ֤ה וְעֶשְׂרִים֨ אֶ֔לֶף וְרֹ֖חַב עֲשֶׂ֥רֶת אֲלָפִֽים׃ 
<a target = '_blank' href='https://geulah.org.il/HaTanach/verse/?verse=217810'/> (48,10)</a> וּ֠לְאֵ֜לֶּ֯ה תִּֽהְיֶ֣ה תְרֽוּמַת־הַקֹּדֶשׁ֘ לַכֹּֽהֲנִים֒ צָפֹ֜ונָה חֲמִשָּׁ֧ה וְעֶשְׂרִ֣ים אֶ֗לֶף וְיָ֙מָּה֨ רֹ֤חַב עֲשֶׂ֣רֶת אֲלָפִ֔ים וְקָדִ֗ימָה רֹ֤חַב עֲשֶׂ֣רֶת אֲלָפִ֔ים וְנֶ֕גְבָּה אֹ֕רֶךְ חֲמִשָּׁ֥ה וְעֶשְׂרִ֖ים אָ֑לֶף וְהָיָ֥ה מִקְדַּשׁ־יְהֹוָ֖ה בְּתֹוכֹֽו׃ 
<a target = '_blank' href='https://geulah.org.il/HaTanach/verse/?verse=217820'/> (48,11)</a> לַכֹּֽהֲנִ֤ים הַֽמְקֻדָּשׁ֙ מִבְּנֵ֣י צָדֹ֔וק אֲשֶׁ֥ר שָֽׁמְר֖וּ מִשְׁמַרְתִּ֑י אֲשֶׁ֣ר לֹֽא־תָע֗וּ בִּתְעֹות֙ בְּנֵ֣י יִשְׂרָאֵ֔ל כַּֽאֲשֶׁ֥ר תָּע֖וּ הַלְוִיִּֽם׃ 
<a target = '_blank' href='https://geulah.org.il/HaTanach/verse/?verse=217830'/> (48,12)</a> וְהָֽיְתָ֨ה לָהֶ֧ם תְּרֽוּמִיָּ֛ה מִתְּרוּמַ֥ת הָאָ֖רֶץ קֹ֣דֶשׁ קֳדָשִׁ֑ים אֶל־גְּב֖וּל הַֽלְוִיִּֽם׃ 
<a target = '_blank' href='https://geulah.org.il/HaTanach/verse/?verse=217840'/> (48,13)</a> וְהַֽלְוִיִּ֗ם לְעֻמַּת֨ גְּב֣וּל הַכֹּֽהֲנִ֔ים חֲמִשָּׁ֨ה וְעֶשְׂרִ֥ים אֶ֨לֶף֙ אֹ֔רֶךְ וְרֹ֖חַב עֲשֶׂ֣רֶת אֲלָפִ֑ים כָּל־אֹ֗רֶךְ חֲמִשָּׁ֤ה וְעֶשְׂרִים֙ אֶ֔לֶף וְרֹ֖חַב עֲשֶׂ֥רֶת אֲלָפִֽים׃ 
<a target = '_blank' href='https://geulah.org.il/HaTanach/verse/?verse=217850'/> (48,14)</a> וְלֹֽא־יִמְכְּר֣וּ מִמֶּ֗נּוּ וְלֹ֥א יָמֵ֛ר וְלֹ֥א יַֽעֲבִו֖֯ר רֵאשִׁ֣ית הָאָ֑רֶץ כִּי־קֹ֖דֶשׁ לַֽיהֹוָֽה׃ 
<a target = '_blank' href='https://geulah.org.il/HaTanach/verse/?verse=217860'/> (48,15)</a> וַֽחֲמֵ֨שֶׁת אֲלָפִ֜ים הַנֹּותָ֣ר בָּרֹ֗חַב עַל־פְּנֵ֨י חֲמִשָּׁ֤ה וְעֶשְׂרִים֙ אֶ֔לֶף חֹֽל־ה֣וּא לָעִ֔יר לְמֹושָׁ֖ב וּלְמִגְרָ֑שׁ וְהָֽיְתָ֥ה הָעִ֖יר בְּתֹוכֹֽה֯׃ 
<a target = '_blank' href='https://geulah.org.il/HaTanach/verse/?verse=217870'/> (48,16)</a> וְאֵלֶּה֘ מִדֹּותֶיהָ֒ פְּאַ֣ת צָפֹ֗ון חֲמֵ֤שׁ מֵאֹות֨ וְאַרְבַּ֣עַת אֲלָפִ֔ים וּפְאַת־נֶ֕גֶב חֲמֵ֥שׁ ח֯משׁ מֵאֹ֖ות וְאַרְבַּ֣עַת אֲלָפִ֑ים וּמִפְּאַ֣ת קָדִ֗ים חֲמֵ֤שׁ מֵאֹות֙ וְאַרְבַּ֣עַת אֲלָפִ֔ים וּפְאַת־יָ֕מָּה חֲמֵ֥שׁ מֵאֹ֖ות וְאַרְבַּ֥עַת אֲלָפִֽים׃ 
<a target = '_blank' href='https://geulah.org.il/HaTanach/verse/?verse=217880'/> (48,17)</a> וְהָיָ֣ה מִגְרָשׁ֘ לָעִיר֒ צָפֹ֨ונָה֙ חֲמִשִּׁ֣ים וּמָאתַ֔יִם וְנֶ֖גְבָּה חֲמִשִּׁ֣ים וּמָאתָ֑יִם וְקָדִ֙ימָה֙ חֲמִשִּׁ֣ים וּמָאתַ֔יִם וְיָ֖מָּה חֲמִשִּׁ֥ים וּמָאתָֽיִם׃ 
<a target = '_blank' href='https://geulah.org.il/HaTanach/verse/?verse=217890'/> (48,18)</a> וְהַנֹּותָ֨ר בָּאֹ֜רֶךְ לְעֻמַּ֣ת ׀ תְּרוּמַ֣ת הַקֹּ֗דֶשׁ עֲשֶׂ֨רֶת אֲלָפִ֤ים קָדִ֨ימָה֙ וַֽעֲשֶׂ֤רֶת אֲלָפִים֙ יָ֔מָּה וְהָיָ֕ה לְעֻמַּ֖ת תְּרוּמַ֣ת הַקֹּ֑דֶשׁ וְהָֽיְתָ֤ה תְבֽוּאָתֹה֯֙ לְלֶ֔חֶם לְעֹֽבְדֵ֖י הָעִֽיר׃ 
<a target = '_blank' href='https://geulah.org.il/HaTanach/verse/?verse=217900'/> (48,19)</a> וְהָֽעֹבֵ֖ד הָעִ֑יר יַֽעַבְד֕וּהוּ מִכֹּ֖ל שִׁבְטֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=217910'/> (48,20)</a> כָּל־הַתְּרוּמָ֗ה חֲמִשָּׁ֤ה וְעֶשְׂרִים֨ אֶ֔לֶף בַּֽחֲמִשָּׁ֥ה וְעֶשְׂרִ֖ים אָ֑לֶף רְבִיעִ֗ית תָּרִ֨ימוּ֙ אֶת־תְּרוּמַ֣ת הַקֹּ֔דֶשׁ אֶל־אֲחֻזַּ֖ת הָעִֽיר׃ 
<a target = '_blank' href='https://geulah.org.il/HaTanach/verse/?verse=217920'/> (48,21)</a> וְהַנֹּותָ֣ר לַנָּשִׂ֣יא מִזֶּ֣ה ׀ וּמִזֶּ֣ה ׀ לִתְרֽוּמַת־הַקֹּ֣דֶשׁ וְלַֽאֲחֻזַּ֪ת הָעִ֟יר אֶל־פְּנֵ֣י חֲמִשָּׁה֩ וְעֶשְׂרִ֨ים אֶ֥לֶף ׀ תְּרוּמָה֘ עַד־גְּב֣וּל קָדִימָה֒ וְיָ֗מָּה עַל־פְּ֠נֵי חֲמִשָּׁ֨ה וְעֶשְׂרִ֥ים אֶ֨לֶף֨ עַל־גְּב֣וּל יָ֔מָּה לְעֻמַּ֥ת חֲלָקִ֖ים לַנָּשִׂ֑יא וְהָֽיְתָה֨ תְּרוּמַ֣ת הַקֹּ֔דֶשׁ וּמִקְדַּ֥שׁ הַבַּ֖יִת בְּתֹוכֹֽה֯׃ 
<a target = '_blank' href='https://geulah.org.il/HaTanach/verse/?verse=217930'/> (48,22)</a> וּמֵֽאֲחֻזַּ֤ת הַֽלְוִיִּם֙ וּמֵֽאֲחֻזַּ֣ת הָעִ֔יר בְּתֹ֛וךְ אֲשֶׁ֥ר לַנָּשִׂ֖יא יִֽהְיֶ֑ה בֵּ֣ין ׀ גְּב֣וּל יְהוּדָ֗ה וּבֵין֙ גְּב֣וּל בִּנְיָמִ֔ן לַנָּשִׂ֖יא יִֽהְיֶֽה׃ 
<a target = '_blank' href='https://geulah.org.il/HaTanach/verse/?verse=217940'/> (48,23)</a> וְיֶ֖תֶר הַשְּׁבָטִ֑ים מִפְּאַ֥ת קָדִ֛ימָה עַד־פְּאַת־יָ֖מָּה בִּנְיָמִ֥ן אֶחָֽד׃ 
<a target = '_blank' href='https://geulah.org.il/HaTanach/verse/?verse=217950'/> (48,24)</a> וְעַ֣ל ׀ גְּב֣וּל בִּנְיָמִ֗ן מִפְּאַ֥ת קָדִ֛ימָה עַד־פְּאַת־יָ֖מָּה שִׁמְעֹ֥ון אֶחָֽד׃ 
<a target = '_blank' href='https://geulah.org.il/HaTanach/verse/?verse=217960'/> (48,25)</a> וְעַ֣ל ׀ גְּב֣וּל שִׁמְעֹ֗ון מִפְּאַ֥ת קָדִ֛ימָה עַד־פְּאַת־יָ֖מָּה יִשָּׂשכָ֥ר אֶחָֽד׃ 
<a target = '_blank' href='https://geulah.org.il/HaTanach/verse/?verse=217970'/> (48,26)</a> וְעַ֣ל ׀ גְּב֣וּל יִשָּׂשכָ֗ר מִפְּאַ֥ת קָדִ֛ימָה עַד־פְּאַת־יָ֖מָּה זְבוּלֻ֥ן אֶחָֽד׃ 
<a target = '_blank' href='https://geulah.org.il/HaTanach/verse/?verse=217980'/> (48,27)</a> וְעַ֣ל ׀ גְּב֣וּל זְבוּלֻ֗ן מִפְּאַ֥ת קָדִ֛מָה עַד־פְּאַת־יָ֖מָּה גָּ֥ד אֶחָֽד׃ 
<a target = '_blank' href='https://geulah.org.il/HaTanach/verse/?verse=217990'/> (48,28)</a> וְעַל֨ גְּב֣וּל גָּ֔ד אֶל־פְּאַ֖ת נֶ֣גֶב תֵּימָ֑נָה וְהָיָ֨ה גְב֜וּל מִתָּמָ֗ר מֵ֚י מְרִיבַ֣ת קָדֵ֔שׁ נַֽחֲלָ֖ה עַל־הַיָּ֥ם הַגָּדֹֽול׃ 
<a target = '_blank' href='https://geulah.org.il/HaTanach/verse/?verse=218000'/> (48,29)</a> זֹ֥את הָאָ֛רֶץ אֲשֶׁר־תַּפִּ֥ילוּ מִנַּֽחֲלָ֖ה לְשִׁבְטֵ֣י יִשְׂרָאֵ֑ל וְאֵ֨לֶּה֙ מַחְלְקֹתָ֔ם נְאֻ֖ם אֲדֹנָ֥י יֱהֹוִֽה׃  ס 
<a target = '_blank' href='https://geulah.org.il/HaTanach/verse/?verse=218010'/> (48,30)</a> וְאֵ֖לֶּה תֹּֽוצְאֹ֣ת הָעִ֑יר מִפְּאַ֣ת צָפֹ֔ון חֲמֵ֥שׁ מֵאֹ֛ות וְאַרְבַּ֥עַת אֲלָפִ֖ים מִדָּֽה׃ 
<a target = '_blank' href='https://geulah.org.il/HaTanach/verse/?verse=218020'/> (48,31)</a> וְשַֽׁעֲרֵ֣י הָעִ֗יר עַל־שְׁמֹות֨ שִׁבְטֵ֣י יִשְׂרָאֵ֔ל שְׁעָרִ֥ים שְׁלֹושָׁ֖ה צָפֹ֑ונָה שַׁ֣עַר רְאוּבֵ֞ן אֶחָ֗ד שַׁ֤עַר יְהוּדָה֨ אֶחָ֔ד שַׁ֥עַר לֵוִ֖י אֶחָֽד׃ 
<a target = '_blank' href='https://geulah.org.il/HaTanach/verse/?verse=218030'/> (48,32)</a> וְאֶל־פְּאַ֣ת קָדִ֗ימָה חֲמֵ֤שׁ מֵאֹות֨ וְאַרְבַּ֣עַת אֲלָפִ֔ים וּשְׁעָרִ֖ים שְׁלשָׁ֑ה וְשַׁ֨עַר יֹוסֵ֜ף אֶחָ֗ד שַׁ֤עַר בִּנְיָמִן֙ אֶחָ֔ד שַׁ֥עַר דָּ֖ן אֶחָֽד׃ 
<a target = '_blank' href='https://geulah.org.il/HaTanach/verse/?verse=218040'/> (48,33)</a> וּפְאַת־נֶ֗גְבָּה חֲמֵ֨שׁ מֵאֹ֜ות וְאַרְבַּ֤עַת אֲלָפִים֨ מִדָּ֔ה וּשְׁעָרִ֖ים שְׁלשָׁ֑ה שַׁ֣עַר שִׁמְעֹ֞ון אֶחָ֗ד שַׁ֤עַר יִשָּׂשכָר֨ אֶחָ֔ד שַׁ֥עַר זְבוּלֻ֖ן אֶחָֽד׃ 
<a target = '_blank' href='https://geulah.org.il/HaTanach/verse/?verse=218050'/> (48,34)</a> פְּאַת־יָ֗מָּה חֲמֵ֤שׁ מֵאֹות֙ וְאַרְבַּ֣עַת אֲלָפִ֔ים שַֽׁעֲרֵיהֶ֖ם שְׁלשָׁ֑ה שַׁ֣עַר גָּ֞ד אֶחָ֗ד שַׁ֤עַר אָשֵׁר֙ אֶחָ֔ד שַׁ֥עַר נַפְתָּלִ֖י אֶחָֽד׃ 
<a target = '_blank' href='https://geulah.org.il/HaTanach/verse/?verse=218060'/> (48,35)</a> סָבִ֕יב שְׁמֹנָ֥ה עָשָׂ֖ר אָ֑לֶף וְשֵֽׁם־הָעִ֥יר מִיֹּ֖ום יְהֹוָ֥ה ׀ שָֽׁמָּה׃ 
</html> 
