<html dir="rtl" lang="he">
<head>
  <link rel="stylesheet" href="EzraSIL-webfont.css" type="text/css">
  <meta content="text/html; charset=UTF-8" http-equiv="content-type">
</head>
<body>
<h2>
 1Samuel שמואל_א 
</br> </h2> 
<a target = '_blank' href='https://geulah.org.il/HaTanach/verse/?verse=72150'/> (1,1)</a> ֯וַיְהִי֩ אִ֨ישׁ אֶחָ֜ד מִן־הָרָֽמָתַ֛יִם צֹופִ֖ים מֵהַ֣ר אֶפְרָ֑יִם וּשְׁמֹ֡ו אֶ֠לְקָנָה בֶּן־יְרֹחָ֧ם בֶּן־אֱלִיה֛וּא בֶּן־תֹּ֥חוּ בֶן־צ֖וּף אֶפְרָתִֽי׃ 
<a target = '_blank' href='https://geulah.org.il/HaTanach/verse/?verse=72160'/> (1,2)</a> וְלֹו֙ שְׁתֵּ֣י נָשִׁ֔ים שֵׁ֤ם אַחַת֙ חַנָּ֔ה וְשֵׁ֥ם הַשֵּׁנִ֖ית פְּנִנָּ֑ה וַיְהִ֤י לִפְנִנָּה֙ יְלָדִ֔ים וּלְחַנָּ֖ה אֵ֥ין יְלָדִֽים׃ 
<a target = '_blank' href='https://geulah.org.il/HaTanach/verse/?verse=72170'/> (1,3)</a> וְעָלָה֩ הָאִ֨ישׁ הַה֤וּא מֵֽעִירֹו֙ מִיָּמִ֣ים  יָמִ֔ימָה לְהִֽשְׁתַּֽחֲוֹ֧ת וְלִזְבֹּ֛חַ לַֽיהוָֹ֥ה צְבָאֹ֖ות בְּשִׁלֹ֑ה וְשָׁ֞ם שְׁנֵ֣י בְנֵֽי־עֵלִ֗י חָפְנִי֙ וּפִ֣נְחָ֔ס כֹּֽהֲנִ֖ים לַֽיהוָֹֽה׃ 
<a target = '_blank' href='https://geulah.org.il/HaTanach/verse/?verse=72180'/> (1,4)</a> וַיְהִ֣י הַיֹּ֔ום וַיִּזְבַּ֖ח אֶלְקָנָ֑ה וְנָתַ֞ן לִפְנִנָּ֣ה אִשְׁתֹּ֗ו וּלְכָל־בָּנֶ֛יהָ וּבְנֹותֶ֖יהָ מָנֹֽות׃ 
<a target = '_blank' href='https://geulah.org.il/HaTanach/verse/?verse=72190'/> (1,5)</a> וּלְחַנָּ֕ה יִתֵּ֛ן מָנָ֥ה אַחַ֖ת אַפָּ֑יִם כִּ֤י אֶת־חַנָּה֙ אָהֵ֔ב לַֽיהוָֹ֖ה סָגַ֥ר רַחְמָֽהּ׃ 
<a target = '_blank' href='https://geulah.org.il/HaTanach/verse/?verse=72200'/> (1,6)</a> וְכִֽעֲסַ֤תָּה צָּֽרָתָהּ֙ גַּם־כַּ֔עַס בַּֽעֲב֖וּר הַרְּ֯עִמָ֑הּ כִּֽי־סָגַ֥ר יְהוָֹ֖ה בְּעַ֥ד רַחְמָֽהּ׃ 
<a target = '_blank' href='https://geulah.org.il/HaTanach/verse/?verse=72210'/> (1,7)</a> וְכֵ֨ן יַֽעֲשֶׂ֜ה שָׁנָ֣ה בְשָׁנָ֗ה מִדֵּ֤י עֲלֹתָהּ֙ בְּבֵ֣ית יְהוָֹ֔ה כֵּ֖ן תַּכְעִסֶ֑נָּה וַתִּבְכֶּ֖ה וְלֹ֥א תֹאכַֽל׃ 
<a target = '_blank' href='https://geulah.org.il/HaTanach/verse/?verse=72220'/> (1,8)</a> וַיֹּ֨אמֶר לָ֜הּ אֶלְקָנָ֣ה אִישָׁ֗הּ חַנָּה֙ לָ֣מֶה תִבְכִּ֗י וְלָ֨מֶה֙ לֹ֣א תֹֽאכְלִ֔י וְלָ֖מֶה יֵרַ֣ע לְבָבֵ֑ךְ הֲלֹ֤וא אָֽנֹכִי֙ טֹ֣וב לָ֔ךְ מֵעֲשָׂרָ֖ה בָּנִֽים׃ 
<a target = '_blank' href='https://geulah.org.il/HaTanach/verse/?verse=72230'/> (1,9)</a> וַתָּ֣קָם חַנָּ֔ה אַֽחֲרֵ֛י אָכְלָ֥֯ה בְשִׁלֹ֖ה וְאַֽחֲרֵ֣י שָׁתֹ֑ה וְעֵלִ֣י הַכֹּהֵ֗ן ישֵׁב֙ עַל־הַכִּסֵּ֔א עַל־מְזוּזַ֖ת הֵיכַ֥ל יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72240'/> (1,10)</a> וְהִ֖יא מָ֣רַת נָ֑פֶשׁ וַתִּתְפַּלֵּ֥ל עַל־יְהוָֹ֖ה וּבָכֹ֥ה תִבְכֶּֽה׃ 
<a target = '_blank' href='https://geulah.org.il/HaTanach/verse/?verse=72250'/> (1,11)</a> וַתִּדֹּ֨ר נֶ֜דֶר וַתֹּאמַ֗ר יְהוָֹ֨ה צְבָאֹ֜ות אִם־רָאֹ֥ה תִרְאֶ֣ה ׀ בָּֽעֳנִ֣י אֲמָתֶ֗ךָ וּזְכַרְתַּ֙נִי֙ וְלֹֽא־תִשְׁכַּ֣ח אֶת־אֲמָתֶ֔ךָ וְנָֽתַתָּ֥ה לַֽאֲמָֽתְךָ֖ זֶ֣רַע אֲנָשִׁ֑ים וּנְתַתִּ֤יו לַֽיהוָֹה֙ כָּל־יְמֵ֣י חַיָּ֔יו וּמֹורָ֖ה לֹא־יַֽעֲלֶ֥ה עַל־רֹאשֹֽׁו׃ 
<a target = '_blank' href='https://geulah.org.il/HaTanach/verse/?verse=72260'/> (1,12)</a> וְהָיָה֙ כִּ֣י הִרְבְּתָ֔ה לְהִתְפַּלֵּ֖ל לִפְנֵ֣י יְהוָֹ֑ה וְעֵלִ֖י שֹׁמֵ֥ר אֶת־פִּֽיהָ׃ 
<a target = '_blank' href='https://geulah.org.il/HaTanach/verse/?verse=72270'/> (1,13)</a> וְחַנָּ֗ה הִ֚יא מְדַבֶּ֣רֶת עַל־לִבָּ֔הּ רַ֚ק שְׂפָתֶ֣יהָ נָעֹ֔ות וְקֹולָ֖הּ לֹ֣א יִשָּׁמֵ֑עַ וַיַּחְשְׁבֶ֥הָ עֵלִ֖י לְשִׁכֹּרָֽה׃ 
<a target = '_blank' href='https://geulah.org.il/HaTanach/verse/?verse=72280'/> (1,14)</a> וַיֹּ֤אמֶר אֵלֶ֨יהָ֙ עֵלִ֔י עַד־מָתַ֖י תִּשְׁתַּכָּרִ֑ין הָסִ֥ירִי אֶת־יֵינֵ֖ךְ מֵֽעָלָֽיִךְ׃ 
<a target = '_blank' href='https://geulah.org.il/HaTanach/verse/?verse=72290'/> (1,15)</a> וַתַּ֨עַן חַנָּ֤ה וַתֹּ֙אמֶר֙ לֹ֣א אֲדֹנִ֔י אִשָּׁ֤ה קְשַׁת־ר֙וּחַ֙ אָנֹ֔כִי וְיַ֥יִן וְשֵׁכָ֖ר לֹ֣א שָׁתִ֑יתִי וָֽאֶשְׁפֹּ֥ךְ אֶת־נַפְשִׁ֖י לִפְנֵ֥י יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72300'/> (1,16)</a> אַל־תִּתֵּן֙ אֶת־אֲמָ֣תְךָ֔ לִפְנֵ֖י בַּת־בְּלִיָּ֑עַל כִּ֣י מֵרֹ֥ב שִׂיחִ֛י וְכַעְסִ֖י דִּבַּ֥רְתִּי עַד־הֵֽנָּה׃ 
<a target = '_blank' href='https://geulah.org.il/HaTanach/verse/?verse=72310'/> (1,17)</a> וַיַּ֧עַן עֵלִ֛י וַיֹּ֖אמֶר לְכִ֣י לְשָׁלֹ֑ום וֵֽאלֹהֵ֣י יִשְׂרָאֵ֗ל יִתֵּן֙ אֶת־שֵׁ֣֯לָתֵ֔ךְ אֲשֶׁ֥ר שָׁאַ֖לְתְּ מֵעִמֹּֽו׃ 
<a target = '_blank' href='https://geulah.org.il/HaTanach/verse/?verse=72320'/> (1,18)</a> וַתֹּ֕אמֶר תִּמְצָ֧א שִׁפְחָֽתְךָ֛ חֵ֖ן בְּעֵינֶ֑יךָ וַתֵּ֨לֶךְ הָֽאִשָּׁ֤ה לְדַרְכָּהּ֙ וַתֹּאכַ֔ל וּפָנֶ֥יהָ לֹא־הָֽיוּ־לָ֖הּ עֹֽוד׃ 
<a target = '_blank' href='https://geulah.org.il/HaTanach/verse/?verse=72330'/> (1,19)</a> וַיַּשְׁכִּ֣מוּ בַבֹּ֗קֶר וַיִּשְׁתַּֽחֲווּ֙ לִפְנֵ֣י יְהוָֹ֔ה וַיָּשֻׁ֛בוּ וַיָּבֹ֥אוּ אֶל־בֵּיתָ֖ם הָֽרָמָ֑תָה וַיֵּ֤דַע אֶלְקָנָה֙ אֶת־חַנָּ֣ה אִשְׁתֹּ֔ו וַיִּזְכְּרֶ֖הָ יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72340'/> (1,20)</a> וַיְהִי֙ לִתְקֻפֹ֣ות הַיָּמִ֔ים וַתַּ֥הַר חַנָּ֖ה וַתֵּ֣לֶד בֵּ֑ן וַתִּקְרָ֤א אֶת־שְׁמֹו֙ שְׁמוּאֵ֔ל כִּ֥י מֵֽיְהוָֹ֖ה שְׁאִלְתִּֽיו׃ 
<a target = '_blank' href='https://geulah.org.il/HaTanach/verse/?verse=72350'/> (1,21)</a> וַיַּ֛עַל הָאִ֥ישׁ אֶלְקָנָ֖ה וְכָל־בֵּיתֹ֑ו לִזְבֹּ֧חַ לַֽיהוָֹ֛ה אֶת־זֶ֥בַח הַיָּמִ֖ים וְאֶת־נִדְרֹֽו׃ 
<a target = '_blank' href='https://geulah.org.il/HaTanach/verse/?verse=72360'/> (1,22)</a> וְחַנָּ֖ה לֹ֣א עָלָ֑תָה כִּֽי־אָֽמְרָ֣ה לְאִישָׁ֗הּ עַד־יִגָּמֵ֤ל הַנַּ֙עַר֙ וַֽהֲבִ֣יאֹותִ֔יו וְנִרְאָה֙ אֶת־פְּנֵ֣י יְהוָֹ֔ה וְיָ֥שַׁב שָׁ֖ם עַד־עֹולָֽם׃ 
<a target = '_blank' href='https://geulah.org.il/HaTanach/verse/?verse=72370'/> (1,23)</a> וַיֹּ֣אמֶר לָהּ֩ אֶלְקָנָ֨ה אִישָׁ֜הּ עֲשִׂ֧י הַטֹּ֣וב בְּעֵינַ֗יִךְ שְׁבִי֙ עַד־גָּמְלֵ֣ךְ אֹתֹ֔ו אַ֛ךְ יָקֵ֥ם יְהוָֹ֖ה אֶת־דְּבָרֹ֑ו וַתֵּ֤שֶׁב הָֽאִשָּׁה֙ וַתֵּ֣ינֶק אֶת־בְּנָ֔הּ עַד־גָּמְלָ֖הּ  אֹתֹֽו׃ 
<a target = '_blank' href='https://geulah.org.il/HaTanach/verse/?verse=72380'/> (1,24)</a> וַתַּֽעֲלֵ֨הוּ עִמָּ֜הּ כַּֽאֲשֶׁ֣ר גְּמָלַ֗תּוּ בְּפָרִ֤ים שְׁלשָׁה֙ וְאֵיפָ֨ה אַחַ֥ת קֶ֙מַח֙ וְנֵ֣בֶל יַ֔יִן וַתְּבִיאֵ֥הוּ בֵֽית־יְהוָֹ֖ה שִׁלֹ֑ו וְהַנַּ֖עַר נָֽעַר׃ 
<a target = '_blank' href='https://geulah.org.il/HaTanach/verse/?verse=72390'/> (1,25)</a> וַיִּשְׁחֲט֖וּ אֶת־הַפָּ֑ר וַיָּבִ֥יאוּ אֶת־הַנַּ֖עַר אֶל־עֵלִֽי׃ 
<a target = '_blank' href='https://geulah.org.il/HaTanach/verse/?verse=72400'/> (1,26)</a> וַתֹּ֙אמֶר֙ בִּ֣י אֲדֹנִ֔י חֵ֥י נַפְשְׁךָ֖ אֲדֹנִ֑י אֲנִ֣י הָֽאִשָּׁ֗ה הַנִּצֶּ֤בֶת עִמְּכָה֙ בָּזֶ֔ה לְהִתְפַּלֵּ֖ל אֶל־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72410'/> (1,27)</a> אֶל־הַנַּ֥עַר הַזֶּ֖ה הִתְפַּלָּ֑לְתִּי וַיִּתֵּ֨ן יְהוָֹ֥ה לִי֙ אֶת־שְׁאֵ֣לָתִ֔י אֲשֶׁ֥ר שָׁאַ֖לְתִּי מֵֽעִמֹּֽו׃ 
<a target = '_blank' href='https://geulah.org.il/HaTanach/verse/?verse=72420'/> (1,28)</a> וְגַ֣ם אָנֹכִ֗י הִשְׁאִלְתִּ֙יהוּ֙ לַֽיהוָֹ֔ה כָּל־הַיָּמִים֙ אֲשֶׁ֣ר הָיָ֔ה ה֥וּא שָׁא֖וּל לַֽיהוָֹ֑ה וַיִּשְׁתַּ֥חוּ שָׁ֖ם לַֽיהוָֹֽה׃  פ 
<a target = '_blank' href='https://geulah.org.il/HaTanach/verse/?verse=72430'/> (2,1)</a> וַתִּתְפַּלֵּ֤ל חַנָּה֙ וַתֹּאמַ֔ר עָלַ֤ץ לִבִּי֙ בַּֽיהוָֹ֔ה רָ֥מָה קַרְנִ֖י בַּֽיהוָֹ֑ה רָ֤חַב פִּי֙ עַל־אֹ֣ויְבַ֔י כִּ֥י־שָׂמַ֖חְתִּי בִּישֽׁוּעָתֶֽךָ׃ 
<a target = '_blank' href='https://geulah.org.il/HaTanach/verse/?verse=72440'/> (2,2)</a> אֵֽין־קָדֹ֥ושׁ כַּֽיהוָֹ֖ה כִּי־אֵ֣ין בִּלְתֶּ֑ךָ וְאֵ֥ין צ֖וּר כֵּֽאלֹהֵֽינוּ׃ 
<a target = '_blank' href='https://geulah.org.il/HaTanach/verse/?verse=72450'/> (2,3)</a> אַל־תַּרְבּ֤וּ תְדַבְּרוּ֙ גְּבֹהָ֣ה גְבֹהָ֔ה יֵצֵ֥א עָתָ֖ק מִפִּיכֶ֑ם כִּ֣י אֵ֤ל דֵּעֹות֙ יְהוָֹ֔ה וְלֹ֥א֯ נִתְכְּנ֖וּ עֲלִילֹֽות׃ 
<a target = '_blank' href='https://geulah.org.il/HaTanach/verse/?verse=72460'/> (2,4)</a> קֶ֥שֶׁת גִּבֹּרִ֖ים חַתִּ֑ים וְנִכְשָׁלִ֖ים אָ֥זְרוּ חָֽיִל׃ 
<a target = '_blank' href='https://geulah.org.il/HaTanach/verse/?verse=72470'/> (2,5)</a> שְׂבֵעִ֤ים בַּלֶּ֨חֶם֙ נִשְׂכָּ֔ר֯וּ וּרְעֵבִ֖ים חָדֵ֑לּוּ עַד עֲקָרָה֙ יָֽלְדָ֣ה שִׁבְעָ֔ה וְרַבַּ֥ת בָּנִ֖ים אֻמְלָֽלָה׃ 
<a target = '_blank' href='https://geulah.org.il/HaTanach/verse/?verse=72480'/> (2,6)</a> יְהוָֹ֖ה מֵמִ֣ית וּמְחַיֶּ֑ה מֹורִ֥יד שְׁאֹ֖ול וַיָּֽעַל׃ 
<a target = '_blank' href='https://geulah.org.il/HaTanach/verse/?verse=72490'/> (2,7)</a> יְהוָֹ֖ה מֹורִ֣ישׁ וּמַֽעֲשִׁ֑יר מַשְׁפִּ֖יל אַף־מְרוֹמֵֽם׃ 
<a target = '_blank' href='https://geulah.org.il/HaTanach/verse/?verse=72500'/> (2,8)</a> מֵקִ֨ים מֵֽעָפָ֜ר דָּ֗ל מֵֽאַשְׁפֹּת֙ יָרִ֣ים אֶבְיֹ֔ון לְהוֹשִׁיב֙ עִם־נְדִיבִ֔ים וְכִסֵּ֥א כָבֹ֖וד יַנְחִלֵ֑ם כִּ֤י לַֽיהוָֹה֙ מְצֻ֣קֵי אֶ֔רֶץ וַיָּ֥שֶׁת עֲלֵיהֶ֖ם תֵּבֵֽל׃ 
<a target = '_blank' href='https://geulah.org.il/HaTanach/verse/?verse=72510'/> (2,9)</a> רַגְלֵ֤י חֲסִידָ֯ו֙ יִשְׁמֹ֔ר וּרְשָׁעִ֖ים בַּח֣שֶׁךְ יִדַּ֑מּוּ כִּי־לֹ֥א בְכֹ֖חַ יִגְבַּר־אִֽישׁ׃ 
<a target = '_blank' href='https://geulah.org.il/HaTanach/verse/?verse=72520'/> (2,10)</a> יְהוָֹ֞ה יֵחַ֣תּוּ מְרִיבָ֗ו֯ עָלָ֯ו֙ בַּשָּׁמַ֣יִם יַרְעֵ֔ם יְהוָֹ֖ה יָדִ֣ין אַפְסֵי־אָ֑רֶץ וְיִתֶּן־עֹ֣ז לְמַלְכּ֔וֹ וְיָרֵ֖ם קֶ֥רֶן מְשִׁיחֽוֹ׃  ס 
<a target = '_blank' href='https://geulah.org.il/HaTanach/verse/?verse=72530'/> (2,11)</a> וַיֵּ֧לֶךְ אֶלְקָנָ֛ה הָֽרָמָ֖תָה עַל־בֵּיתֹ֑ו וְהַנַּ֗עַר הָיָ֤ה מְשָׁרֵת֙ אֶת־יְהוָֹ֔ה אֶת־פְּנֵ֖י עֵלִ֥י הַכֹּהֵֽן׃ 
<a target = '_blank' href='https://geulah.org.il/HaTanach/verse/?verse=72540'/> (2,12)</a> וּבְנֵ֥י עֵלִ֖י בְּנֵ֣י בְלִיָּ֑עַל לֹ֥א יָֽדְע֖וּ אֶת־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72550'/> (2,13)</a> וּמִשְׁפַּ֥ט הַכֹּֽהֲנִ֖ים אֶת־הָעָ֑ם כָּל־אִ֞ישׁ זֹבֵ֣חַ זֶ֗בַח וּבָ֨א נַ֤עַר הַכֹּהֵן֙ כְּבַשֵּׁ֣ל הַבָּשָׂ֔ר וְהַמַּזְלֵ֛ג שְׁל֥שׁ־הַשִּׁנַּ֖יִם בְּיָדֹֽו׃ 
<a target = '_blank' href='https://geulah.org.il/HaTanach/verse/?verse=72560'/> (2,14)</a> וְהִכָּ֨ה בַכִּיֹּ֜ור אֹ֣ו בַדּ֗וּד אֹ֤ו בַקַּלַּ֨חַת֙ אֹ֣ו בַפָּר֔וּר כֹּ֚ל אֲשֶׁר־יַֽעֲלֶ֣ה הַמַּזְלֵ֔ג יִקַּ֥ח הַכֹּהֵ֖ן בֹּ֑ו כָּ֚כָה יַֽעֲשׂ֣וּ לְכָל־יִשְׂרָאֵ֔ל הַבָּאִ֥ים שָׁ֖ם בְּשִׁלֹֽה׃ 
<a target = '_blank' href='https://geulah.org.il/HaTanach/verse/?verse=72570'/> (2,15)</a> גַּם֮ בְּטֶרֶם֮ יַקְטִר֣וּן אֶת־הַחֵלֶב֒ וּבָ֣א ׀ נַ֣עַר הַכֹּהֵ֗ן וְאָמַר֙ לָאִ֣ישׁ הַזֹּבֵ֔חַ תְּנָ֣ה בָשָׂ֔ר לִצְלֹ֖ות לַכֹּהֵ֑ן וְלֹֽא־יִקַּ֧ח מִמְּךָ֛ בָּשָׂ֥ר מְבֻשָּׁ֖ל כִּ֥י אִם־חָֽי׃ 
<a target = '_blank' href='https://geulah.org.il/HaTanach/verse/?verse=72580'/> (2,16)</a> וַיֹּ֨אמֶר אֵלָ֜יו הָאִ֗ישׁ קַטֵּ֨ר יַקְטִיר֤וּן כַּיֹּום֙ הַחֵ֔לֶב וְקַ֨ח לְךָ֔ כַּֽאֲשֶׁ֥ר תְּאַוֶּ֖ה נַפְשֶׁ֑ךָ וְאָמַ֣ר ׀ לֹ֔ו֯  כִּ֚י עַתָּ֣ה תִתֵּ֔ן וְאִם־לֹ֖א לָקַ֥חְתִּי בְחָזְקָֽה׃ 
<a target = '_blank' href='https://geulah.org.il/HaTanach/verse/?verse=72590'/> (2,17)</a> וַתְּהִ֨י חַטַּ֧את הַנְּעָרִ֛ים גְּדֹולָ֥ה מְאֹ֖ד אֶת־פְּנֵ֣י יְהוָֹ֑ה כִּ֤י נִֽאֲצוּ֙ הָ֣אֲנָשִׁ֔ים אֵ֖ת־מִנְחַ֥ת יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72600'/> (2,18)</a> וּשְׁמוּאֵ֕ל מְשָׁרֵ֖ת אֶת־פְּנֵ֣י יְהוָֹ֑ה נַ֕עַר חָג֖וּר אֵפֹ֥וד בָּֽד׃ 
<a target = '_blank' href='https://geulah.org.il/HaTanach/verse/?verse=72610'/> (2,19)</a> וּמְעִ֤יל קָטֹן֙ תַּֽעֲשֶׂה־לֹּ֣ו אִמֹּ֔ו וְהַֽעַלְתָ֥ה לֹ֖ו מִיָּמִ֣ים ׀ יָמִ֑ימָה בַּֽעֲלֹותָהּ֙ אֶת־אִישָׁ֔הּ לִזְבֹּ֖חַ אֶת־זֶ֥בַח הַיָּמִֽים׃ 
<a target = '_blank' href='https://geulah.org.il/HaTanach/verse/?verse=72620'/> (2,20)</a> וּבֵרַ֨ךְ עֵלִ֜י אֶת־אֶלְקָנָ֣ה וְאֶת־אִשְׁתֹּ֗ו וְאָמַר֙ יָשֵׂם֩ יְהוָֹ֨ה לְךָ֥ זֶ֙רַע֙ מִן־הָֽאִשָּׁ֣ה הַזֹּ֔את תַּ֚חַת הַשְּׁאֵלָ֔ה אֲשֶׁ֥ר שָׁאַ֖ל לַֽיהוָֹ֑ה וְהָֽלְכ֖וּ לִמְקֹומֹֽו׃ 
<a target = '_blank' href='https://geulah.org.il/HaTanach/verse/?verse=72630'/> (2,21)</a> כִּֽי־פָקַ֤ד יְהוָֹה֙ אֶת־חַנָּ֔ה וַתַּ֛הַר וַתֵּ֥לֶד שְׁלשָֽׁה־בָנִ֖ים וּשְׁתֵּ֣י בָנֹ֑ות וַיִּגְדַּ֛ל הַנַּ֥עַר שְׁמוּאֵ֖ל עִם־יְהוָֹֽה׃    ס 
<a target = '_blank' href='https://geulah.org.il/HaTanach/verse/?verse=72640'/> (2,22)</a> וְעֵלִ֖י זָקֵ֣ן מְאֹ֑ד וְשָׁמַ֗ע אֵת֩ כָּל־אֲשֶׁ֨ר יַֽעֲשׂ֤וּן בָּנָיו֙ לְכָל־יִשְׂרָאֵ֔ל וְאֵ֤ת אֲשֶׁר־יִשְׁכְּבֻן֙ אֶת־הַנָּשִׁ֔ים הַצֹּ֣בְאֹ֔ות פֶּ֖תַח אֹ֥הֶל מֹועֵֽד׃ 
<a target = '_blank' href='https://geulah.org.il/HaTanach/verse/?verse=72650'/> (2,23)</a> וַיֹּ֣אמֶר לָהֶ֔ם לָ֥מָּה תַֽעֲשׂ֖וּן כַּדְּבָרִ֣ים הָאֵ֑לֶּה אֲשֶׁ֨ר אָֽנֹכִ֤י שֹׁמֵ֙עַ֙ אֶת־דִּבְרֵיכֶ֣ם רָעִ֔ים מֵאֵ֖ת כָּל־הָעָ֥ם אֵֽלֶּה׃ 
<a target = '_blank' href='https://geulah.org.il/HaTanach/verse/?verse=72660'/> (2,24)</a> אַ֖ל בָּנָ֑י כִּ֩י לֹֽוא־טֹובָ֤ה הַשְּׁמֻעָה֙ אֲשֶׁ֣ר אָֽנֹכִ֣י שֹׁמֵ֔עַ מַֽעֲבִרִ֖ים עַם־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72670'/> (2,25)</a> אִם־יֶֽחֱטָ֨א אִ֤ישׁ לְאִישׁ֙ וּפִֽלְלֹ֣ו אֱלֹהִ֔ים וְאִ֤ם לַֽיהוָֹה֙ יֶֽחֱטָא אִ֔ישׁ מִ֖י יִתְפַּלֶּל־לֹ֑ו וְלֹ֤א יִשְׁמְעוּ֙ לְקֹ֣ול אֲבִיהֶ֔ם כִּֽי־חָפֵ֥ץ יְהוָֹ֖ה לַֽהֲמִיתָֽם׃ 
<a target = '_blank' href='https://geulah.org.il/HaTanach/verse/?verse=72680'/> (2,26)</a> וְהַנַּ֣עַר שְׁמוּאֵ֔ל הֹלֵ֥ךְ וְגָדֵ֖ל וָטֹ֑וב גַּ֚ם עִם־יְהוָֹ֔ה וְגַ֖ם עִם־אֲנָשִֽׁים׃    ס 
<a target = '_blank' href='https://geulah.org.il/HaTanach/verse/?verse=72690'/> (2,27)</a> וַיָּבֹ֥א אִֽישׁ־אֱלֹהִ֖ים אֶל־עֵלִ֑י וַיֹּ֣אמֶר אֵלָ֗יו כֹּ֚ה אָמַ֣ר יְהוָֹ֔ה הֲנִגְלֹ֤ה נִגְלֵ֨יתִי֙ אֶל־בֵּ֣ית אָבִ֔יךָ בִּֽהְיֹותָ֥ם בְּמִצְרַ֖יִם לְבֵ֥ית פַּרְעֹֽה׃ 
<a target = '_blank' href='https://geulah.org.il/HaTanach/verse/?verse=72700'/> (2,28)</a> וּבָחֹ֣ר אֹ֠תֹו מִכָּל־שִׁבְטֵ֨י יִשְׂרָאֵ֥ל לִי֙ לְכֹהֵ֔ן לַֽעֲלֹ֣ות עַֽל־מִזְבְּחִ֗י לְהַקְטִ֥יר קְטֹ֛רֶת לָשֵׂ֥את אֵפֹ֖וד לְפָנָ֑י וָֽאֶתְּנָה֙ לְבֵ֣ית אָבִ֔יךָ אֶת־כָּל־אִשֵּׁ֖י בְּנֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=72710'/> (2,29)</a> לָ֣מָּה תִבְעֲט֗וּ בְּזִבְחִי֙ וּבְמִנְחָתִ֔י אֲשֶׁ֥ר צִוִּ֖יתִי מָעֹ֑ון וַתְּכַבֵּ֤ד אֶת־בָּנֶ֙יךָ֙ מִמֶּ֔נִּי לְהַבְרִֽיאֲכֶ֗ם מֵֽרֵאשִׁ֛ית כָּל־מִנְחַ֥ת יִשְׂרָאֵ֖ל לְעַמִּֽי׃ 
<a target = '_blank' href='https://geulah.org.il/HaTanach/verse/?verse=72720'/> (2,30)</a> לָכֵ֗ן נְאֻם־יְהוָֹה֮ אֱלֹהֵ֣י יִשְׂרָאֵל֒ אָמֹ֣ור אָמַ֔רְתִּי בֵּֽיתְךָ֙ וּבֵ֣ית אָבִ֔יךָ יִתְהַלְּכ֥וּ לְפָנַ֖י עַד־עֹולָ֑ם וְעַתָּ֤ה נְאֻם־יְהוָֹה֙ חָלִ֣ילָה לִּ֔י כִּֽי־מְכַבְּדַ֥י אֲכַבֵּ֖ד וּבֹזַ֥י יֵקָֽלּוּ׃ 
<a target = '_blank' href='https://geulah.org.il/HaTanach/verse/?verse=72730'/> (2,31)</a> הִנֵּה֙ יָמִ֣ים בָּאִ֔ים וְגָֽדַעְתִּי֙ אֶת־זְרֹ֣עֲךָ֔ וְאֶת־זְרֹ֖עַ בֵּ֣ית אָבִ֑יךָ מִֽהְיֹ֥ות זָקֵ֖ן בְּבֵיתֶֽךָ׃ 
<a target = '_blank' href='https://geulah.org.il/HaTanach/verse/?verse=72740'/> (2,32)</a> וְהִבַּטְתָּ֙ צַ֣ר מָעֹ֔ון בְּכֹ֥ל אֲשֶׁר־יֵיטִ֖יב אֶת־יִשְׂרָאֵ֑ל וְלֹא־יִֽהְיֶ֥ה זָקֵ֛ן בְּבֵֽיתְךָ֖ כָּל־הַיָּמִֽים׃ 
<a target = '_blank' href='https://geulah.org.il/HaTanach/verse/?verse=72750'/> (2,33)</a> וְאִ֗ישׁ לֹֽא־אַכְרִ֤ית לְךָ֙ מֵעִ֣ם מִזְבְּחִ֔י לְכַלֹּ֥ות אֶת־עֵינֶ֖יךָ וְלַֽאֲדִ֣יב אֶת־נַפְשֶׁ֑ךָ וְכָל־מַרְבִּ֥ית בֵּֽיתְךָ֖ יָמ֥וּתוּ אֲנָשִֽׁים׃ 
<a target = '_blank' href='https://geulah.org.il/HaTanach/verse/?verse=72760'/> (2,34)</a> וְזֶה־לְּךָ֣ הָאֹ֗ות אֲשֶׁ֤ר יָבֹא֙ אֶל־שְׁנֵ֣י בָנֶ֔יךָ אֶל־חָפְנִ֖י וּפִֽינְחָ֑ס בְּיֹ֥ום אֶחָ֖ד יָמ֥וּתוּ שְׁנֵיהֶֽם׃ 
<a target = '_blank' href='https://geulah.org.il/HaTanach/verse/?verse=72770'/> (2,35)</a> וַֽהֲקִֽימֹתִ֥י לִי֙ כֹּהֵ֣ן נֶאֱמָ֔ן כַּֽאֲשֶׁ֛ר בִּלְבָבִ֥י וּבְנַפְשִׁ֖י יַֽעֲשֶׂ֑ה וּבָנִ֤יתִי לֹו֙ בַּ֣יִת נֶֽאֱמָ֔ן וְהתְהַלֵּ֥ךְ  לִפְנֵֽי־מְשִׁיחִ֖י כָּל־הַיָּמִֽים׃ 
<a target = '_blank' href='https://geulah.org.il/HaTanach/verse/?verse=72780'/> (2,36)</a> וְהָיָ֗ה כָּל־הַנֹּותָר֙ בְּבֵ֣יתְךָ֔ יָבֹוא֙ לְהִשְׁתַּֽחֲוֹ֣ת לֹ֔ו לַֽאֲגֹ֥ורַת כֶּ֖סֶף וְכִכַּר־לָ֑חֶם וְאָמַ֗ר סְפָחֵ֥נִי נָ֛א אֶל־אַחַ֥ת הַכְּהֻנֹּ֖ות לֶֽאֱכֹ֥ל פַּת־לָֽחֶם׃    פ 
<a target = '_blank' href='https://geulah.org.il/HaTanach/verse/?verse=72790'/> (3,1)</a> וְהַנַּ֧עַר שְׁמוּאֵ֛ל מְשָׁרֵ֥ת אֶת־יְהוָֹ֖ה לִפְנֵ֣י עֵלִ֑י וּדְבַר־יְהוָֹ֗ה הָיָ֤ה יָקָר֙ בַּיָּמִ֣ים הָהֵ֔ם אֵ֥ין חָזֹ֖ון נִפְרָֽץ׃     
<a target = '_blank' href='https://geulah.org.il/HaTanach/verse/?verse=72800'/> (3,2)</a> וַיְהִי֙ בַּיֹּ֣ום הַה֔וּא וְעֵלִ֖י שֹׁכֵ֣ב בִּמְקֹומֹ֑ו וְעֵינָ֯ו֙  הֵחֵ֣לּוּ כֵהֹ֔ות לֹ֥א יוּכַ֖ל לִרְאֹֽות׃ 
<a target = '_blank' href='https://geulah.org.il/HaTanach/verse/?verse=72810'/> (3,3)</a> וְנֵ֤ר אֱלֹהִים֙ טֶ֣רֶם יִכְבֶּ֔ה וּשְׁמוּאֵ֖ל שֹׁכֵ֑ב בְּהֵיכַ֣ל יְהוָֹ֔ה אֲשֶׁר־שָׁ֖ם אֲרֹ֥ון אֱלֹהִֽים׃  
<a target = '_blank' href='https://geulah.org.il/HaTanach/verse/?verse=72820'/> (3,4)</a> וַיִּקְרָ֧א יְהוָֹ֛ה אֶל־שְׁמוּאֵ֖ל וַיֹּ֥אמֶר הִנֵּֽנִי׃ 
<a target = '_blank' href='https://geulah.org.il/HaTanach/verse/?verse=72830'/> (3,5)</a> וַיָּ֣רָץ אֶל־עֵלִ֗י וַיֹּ֤אמֶר הִֽנְנִי֙ כִּֽי־קָרָ֣אתָ לִּ֔י וַיֹּ֥אמֶר לֹֽא־קָרָ֖אתִי שׁ֣וּב שְׁכָ֑ב וַיֵּ֖לֶךְ וַיִּשְׁכָּֽב׃ 
<a target = '_blank' href='https://geulah.org.il/HaTanach/verse/?verse=72840'/> (3,6)</a> וַיֹּ֣סֶף יְהוָֹ֗ה קְרֹ֣א עֹוד֮ שְׁמוּאֵל֒ וַיָּ֤קָם שְׁמוּאֵל֨ וַיֵּ֣לֶךְ אֶל־עֵלִ֔י וַיֹּ֣אמֶר הִֽנְנִ֔י כִּ֥י קָרָ֖אתָ לִ֑י וַיֹּ֛אמֶר לֹֽא־קָרָ֥אתִי בְנִ֖י שׁ֥וּב שְׁכָֽב׃ 
<a target = '_blank' href='https://geulah.org.il/HaTanach/verse/?verse=72850'/> (3,7)</a> וּשְׁמוּאֵ֕ל טֶ֖רֶם יָדַ֣ע אֶת־יְהוָֹ֑ה וְטֶ֛רֶם יִגָּלֶ֥ה אֵלָ֖יו דְּבַר־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=72860'/> (3,8)</a> וַיֹּ֨סֶף יְהוָֹ֣ה קְרֹֽא־שְׁמוּאֵל֮ בַּשְּׁלִישִׁת֒ וַיָּ֙קָם֙ וַיֵּ֣לֶךְ אֶל־עֵלִ֔י וַיֹּ֣אמֶר הִֽנְנִ֔י כִּ֥י קָרָ֖אתָ לִ֑י וַיָּ֣בֶן עֵלִ֔י כִּ֥י יְהוָֹ֖ה קֹרֵ֥א לַנָּֽעַר׃ 
<a target = '_blank' href='https://geulah.org.il/HaTanach/verse/?verse=72870'/> (3,9)</a> וַיֹּ֨אמֶר עֵלִ֣י לִשְׁמוּאֵל֮ לֵ֣ךְ שְׁכָב֒ וְהָיָה֙ אִם־יִקְרָ֣א אֵלֶ֔יךָ וְאָֽמַרְתָּ֙ דַּבֵּ֣ר יְהוָֹ֔ה כִּ֥י שֹׁמֵ֖עַ עַבְדֶּ֑ךָ וַיֵּ֣לֶךְ שְׁמוּאֵ֔ל וַיִּשְׁכַּ֖ב בִּמְקֹומֹֽו׃ 
<a target = '_blank' href='https://geulah.org.il/HaTanach/verse/?verse=72880'/> (3,10)</a> וַיָּבֹ֤א יְהוָֹה֙ וַיִּתְיַצַּ֔ב וַיִּקְרָ֥א כְפַֽעַם־בְּפַ֖עַם שְׁמוּאֵ֣ל ׀ שְׁמוּאֵ֑ל וַיֹּ֤אמֶר שְׁמוּאֵל֨ דַּבֵּ֔ר כִּ֥י שֹׁמֵ֖עַ עַבְדֶּֽךָ׃  ס 
<a target = '_blank' href='https://geulah.org.il/HaTanach/verse/?verse=72890'/> (3,11)</a> וַיֹּ֤אמֶר יְהוָֹה֙ אֶל־שְׁמוּאֵ֔ל הִנֵּ֧ה אָֽנֹכִ֛י עֹשֶׂ֥ה דָבָ֖ר בְּיִשְׂרָאֵ֑ל אֲשֶׁר֙ כָּל־שֹׁ֣מְעֹ֔ו תְּצִלֶּ֖ינָה שְׁתֵּ֥י אָזְנָֽיו׃ 
<a target = '_blank' href='https://geulah.org.il/HaTanach/verse/?verse=72900'/> (3,12)</a> בַּיֹּ֤ום הַהוּא֙ אָקִ֣ים אֶל־עֵלִ֔י אֵ֛ת כָּל־אֲשֶׁ֥ר דִּבַּ֖רְתִּי אֶל־בֵּיתֹ֑ו הָחֵ֖ל וְכַלֵּֽה׃ 
<a target = '_blank' href='https://geulah.org.il/HaTanach/verse/?verse=72910'/> (3,13)</a> וְהִגַּ֣דְתִּי לֹ֔ו כִּֽי־שֹׁפֵ֥ט אֲנִ֛י אֶת־בֵּיתֹ֖ו עַד־עֹולָ֑ם בַּֽעֲוֹ֣ן אֲשֶׁר־יָדַ֗ע כִּֽי־מְקַֽלְלִ֤ים לָהֶם֙ בָּנָ֔יו וְלֹ֥א כִהָ֖ה בָּֽם׃ 
<a target = '_blank' href='https://geulah.org.il/HaTanach/verse/?verse=72920'/> (3,14)</a> וְלָכֵ֥ן נִשְׁבַּ֖עְתִּי לְבֵ֣ית עֵלִ֑י אִם־יִתְכַּפֵּ֞ר עֲוֹ֧ן בֵּֽית־עֵלִ֛י בְּזֶ֥בַח וּבְמִנְחָ֖ה עַד־עֹולָֽם׃ 
<a target = '_blank' href='https://geulah.org.il/HaTanach/verse/?verse=72930'/> (3,15)</a> וַיִּשְׁכַּ֤ב שְׁמוּאֵל֨ עַד־הַבֹּ֔קֶר וַיִּפְתַּ֖ח אֶת־דַּלְתֹ֣ות בֵּֽית־יְהוָֹ֑ה וּשְׁמוּאֵ֣ל יָרֵ֔א מֵֽהַגִּ֥יד אֶת־הַמַּרְאָ֖ה אֶל־עֵלִֽי׃ 
<a target = '_blank' href='https://geulah.org.il/HaTanach/verse/?verse=72940'/> (3,16)</a> וַיִּקְרָ֤א עֵלִי֙ אֶת־שְׁמוּאֵ֔ל וַיֹּ֖אמֶר שְׁמוּאֵ֣ל בְּנִ֑י וַיֹּ֖אמֶר הִנֵּֽנִי׃ 
<a target = '_blank' href='https://geulah.org.il/HaTanach/verse/?verse=72950'/> (3,17)</a> וַיֹּ֗אמֶר מָ֤ה הַדָּבָר֙ אֲשֶׁ֣ר דִּבֶּ֣ר אֵלֶ֔יךָ אַל־נָ֥א תְכַחֵ֖ד מִמֶּ֑נִּי כֹּ֣ה יַעֲשֶׂה־לְּךָ֤ אֱלֹהִים֙ וְכֹ֣ה יֹוסִ֔יף אִם־תְּכַחֵ֤ד מִמֶּ֙נִּי֙ דָּבָ֔ר מִכָּל־הַדָּבָ֖ר אֲשֶׁר־דִּבֶּ֥ר אֵלֶֽיךָ׃ 
<a target = '_blank' href='https://geulah.org.il/HaTanach/verse/?verse=72960'/> (3,18)</a> וַיַּגֶּד־לֹ֤ו שְׁמוּאֵל֨ אֶת־כָּל־הַדְּבָרִ֔ים וְלֹ֥א כִחֵ֖ד מִמֶּ֑נּוּ וַיֹּאמַ֕ר יְהוָֹ֣ה ה֔וּא הַטֹּ֥וב בְּעֵינָ֖֯ו  יַֽעֲשֶֽׂה׃ 
<a target = '_blank' href='https://geulah.org.il/HaTanach/verse/?verse=72970'/> (3,19)</a> וַיִּגְדַּ֖ל שְׁמוּאֵ֑ל וַֽיהוָֹה֙ הָיָ֣ה עִמֹּ֔ו וְלֹֽא־הִפִּ֥יל מִכָּל־דְּבָרָ֖יו אָֽרְצָה׃ 
<a target = '_blank' href='https://geulah.org.il/HaTanach/verse/?verse=72980'/> (3,20)</a> וַיֵּ֙דַע֙ כָּל־יִשְׂרָאֵ֔ל מִדָּ֖ן וְעַד־בְּאֵ֣ר שָׁ֑בַע כִּי־נֶֽאֱמָ֣ן שְׁמוּאֵ֔ל לְנָבִ֖יא לַֽיהוָֹֽה׃ פ 
<a target = '_blank' href='https://geulah.org.il/HaTanach/verse/?verse=72990'/> (3,21)</a> וַיֹּ֥סֶף יְהוָֹ֖ה לְהֵֽרָאֹ֣ה בְשִׁלֹ֑ה כִּֽי־נִגְלָ֨ה יְהוָֹ֧ה אֶל־שְׁמוּאֵ֛ל בְּשִׁלֹ֖ו בִּדְבַ֥ר יְהוָֹֽה׃  פ 
<a target = '_blank' href='https://geulah.org.il/HaTanach/verse/?verse=73000'/> (4,1)</a> וַיְהִ֥י דְבַר־שְׁמוּאֵ֖ל לְכָל־יִשְׂרָאֵ֑ל וַיֵּצֵ֣א יִשְׂרָאֵל֩ לִקְרַ֨את פְּלִשְׁתִּ֜ים לַמִּלְחָמָ֗ה וַיַּֽחֲנוּ֙ עַל־הָאֶ֣בֶן הָעֶ֔זֶר וּפְלִשְׁתִּ֖ים חָנ֥וּ בַֽאֲפֵֽק׃ 
<a target = '_blank' href='https://geulah.org.il/HaTanach/verse/?verse=73010'/> (4,2)</a> וַיַּֽעַרְכ֨וּ פְלִשְׁתִּ֜ים לִקְרַ֣את יִשְׂרָאֵ֗ל וַתִּטּשׁ֙ הַמִּלְחָמָ֔ה וַיִּנָּ֥גֶף יִשְׂרָאֵ֖ל לִפְנֵ֣י פְלִשְׁתִּ֑ים וַיַּכּ֤וּ בַמַּֽעֲרָכָה֙ בַּשָּׂדֶ֔ה כְּאַרְבַּ֥עַת אֲלָפִ֖ים אִֽישׁ׃ 
<a target = '_blank' href='https://geulah.org.il/HaTanach/verse/?verse=73020'/> (4,3)</a> וַיָּבֹ֣א הָעָם֮ אֶל־הַמַּֽחֲנֶה֒ וַיֹּֽאמְרוּ֙ זִקְנֵ֣י יִשְׂרָאֵ֔ל לָ֣מָּה נְגָפָ֧נוּ יְהוָֹ֛ה הַיֹּ֖ום לִפְנֵ֣י פְלִשְׁתִּ֑ים נִקְחָ֧ה אֵלֵ֣ינוּ מִשִּׁלֹ֗ה אֶת־אֲרֹון֙ בְּרִ֣ית יְהוָֹ֔ה וְיָבֹ֣א בְקִרְבֵּ֔נוּ וְיֽשִׁעֵ֖נוּ מִכַּ֥ף אֹֽיְבֵֽינוּ׃ 
<a target = '_blank' href='https://geulah.org.il/HaTanach/verse/?verse=73030'/> (4,4)</a> וַיִּשְׁלַ֤ח הָעָם֙ שִׁלֹ֔ה וַיִּשְׂא֣וּ מִשָּׁ֗ם אֵ֣ת אֲרֹ֧ון בְּרִֽית־יְהוָֹ֛ה צְבָאֹ֖ות ישֵׁ֣ב הַכְּרֻבִ֑ים וְשָׁ֞ם שְׁנֵ֣י בְנֵֽי־עֵלִ֗י עִם־אֲרֹון֙ בְּרִ֣ית הָֽאֱלֹהִ֔ים חָפְנִ֖י וּפִֽינְחָֽס׃ 
<a target = '_blank' href='https://geulah.org.il/HaTanach/verse/?verse=73040'/> (4,5)</a> וַיְהִ֗י כְּבֹ֨וא אֲרֹ֤ון בְּרִֽית־יְהוָֹה֙ אֶל־הַמַּֽחֲנֶ֔ה וַיָּרִ֥עוּ כָל־יִשְׂרָאֵ֖ל תְּרוּעָ֣ה גְדֹולָ֑ה וַתֵּהֹ֖ם הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=73050'/> (4,6)</a> וַיִּשְׁמְע֤וּ פְלִשְׁתִּים֙ אֶת־קֹ֣ול הַתְּרוּעָ֔ה וַיֹּ֣אמְר֔וּ מֶ֠ה קֹ֣ול הַתְּרוּעָ֧ה הַגְּדֹולָ֛ה הַזֹּ֖את בְּמַֽחֲנֵ֣ה הָֽעִבְרִ֑ים וַיֵּ֣דְע֔וּ כִּ֚י אֲרֹ֣ון יְהוָֹ֔ה בָּ֖א אֶל־הַמַּֽחֲנֶֽה׃ 
<a target = '_blank' href='https://geulah.org.il/HaTanach/verse/?verse=73060'/> (4,7)</a> וַיִּֽרְאוּ֙ הַפְּלִשְׁתִּ֔ים כִּ֣י אָֽמְר֔וּ בָּ֥א אֱלֹהִ֖ים אֶל־הַמַּֽחֲנֶ֑ה וַיֹּֽאמְרוּ֙ אֹ֣וי לָ֔נוּ כִּ֣י לֹ֧א הָֽיְתָ֛ה כָּזֹ֖את אֶתְמֹ֥ול שִׁלְשֹֽׁם׃ 
<a target = '_blank' href='https://geulah.org.il/HaTanach/verse/?verse=73070'/> (4,8)</a> אֹ֣וי לָ֔נוּ מִ֣י יַצִּילֵ֔נוּ מִיַּ֛ד הָֽאֱלֹהִ֥ים הָֽאַדִּירִ֖ים הָאֵ֑לֶּה אֵ֧לֶּה הֵ֣ם הָֽאֱלֹהִ֗ים הַמַּכִּ֧ים אֶת־מִצְרַ֛יִם בְּכָל־מַכָּ֖ה בַּמִּדְבָּֽר׃ 
<a target = '_blank' href='https://geulah.org.il/HaTanach/verse/?verse=73080'/> (4,9)</a> הִתְחַזְּק֞וּ וִֽהְי֤וּ לַֽאֲנָשִׁים֙ פְּלִשְׁתִּ֔ים פֶּ֚ן תַּֽעַבְד֣וּ לָֽעִבְרִ֔ים כַּֽאֲשֶׁ֥ר עָֽבְד֖וּ לָכֶ֑ם וִֽהְיִיתֶ֥ם לַֽאֲנָשִׁ֖ים וְנִלְחַמְתֶּֽם׃ 
<a target = '_blank' href='https://geulah.org.il/HaTanach/verse/?verse=73090'/> (4,10)</a> וַיִּלָּֽחֲמ֣וּ פְלִשְׁתִּ֗ים וַיִּנָּ֤גֶף יִשְׂרָאֵל֨ וַיָּנֻ֙סוּ֙ אִ֣ישׁ לְאֹֽהָלָ֔יו וַתְּהִ֥י הַמַּכָּ֖ה גְּדֹולָ֣ה מְאֹ֑ד וַיִּפֹּל֨ מִיִּשְׂרָאֵ֔ל שְׁלשִׁ֥ים אֶ֖לֶף רַגְלִֽי׃ 
<a target = '_blank' href='https://geulah.org.il/HaTanach/verse/?verse=73100'/> (4,11)</a> וַֽאֲרֹ֥ון אֱלֹהִ֖ים נִלְקָ֑ח וּשְׁנֵ֤י בְנֵֽי־עֵלִי֙ מֵ֔תוּ חָפְנִ֖י וּפִֽינְחָֽס׃ 
<a target = '_blank' href='https://geulah.org.il/HaTanach/verse/?verse=73110'/> (4,12)</a> וַיָּ֤רָץ אִֽישׁ־בִּנְיָמִן֙ מֵֽהַמַּ֣עֲרָכָ֔ה וַיָּבֹ֥א שִׁלֹ֖ה בַּיֹּ֣ום הַה֑וּא וּמַדָּ֣יו קְרֻעִ֔ים וַֽאֲדָמָ֖ה עַל־רֹאשֹֽׁו׃ 
<a target = '_blank' href='https://geulah.org.il/HaTanach/verse/?verse=73120'/> (4,13)</a> וַיָּבֹ֗וא וְהִנֵּ֣ה עֵ֠לִי יֹשֵׁ֨ב עַל־הַכִּסֵּ֜א יַ֥֯ך דֶּ֙רֶךְ֙ מְצַפֶּ֔ה כִּֽי־הָיָ֤ה לִבֹּו֙ חָרֵ֔ד עַ֖ל אֲרֹ֣ון הָֽאֱלֹהִ֑ים וְהָאִ֗ישׁ בָּ֚א לְהַגִּ֣יד בָּעִ֔יר וַתִּזְעַ֖ק כָּל־הָעִֽיר׃ 
<a target = '_blank' href='https://geulah.org.il/HaTanach/verse/?verse=73130'/> (4,14)</a> וַיִּשְׁמַ֤ע עֵלִי֙ אֶת־קֹ֣ול הַצְּעָקָ֔ה וַיֹּ֕אמֶר מֶ֛ה קֹ֥ול הֶֽהָמֹ֖ון הַזֶּ֑ה וְהָאִ֣ישׁ מִהַ֔ר וַיָּבֹ֖א וַיַּגֵּ֥ד לְעֵלִֽי׃ 
<a target = '_blank' href='https://geulah.org.il/HaTanach/verse/?verse=73140'/> (4,15)</a> וְעֵלִ֕י בֶּן־תִּשְׁעִ֥ים וּשְׁמֹונֶ֖ה שָׁנָ֑ה וְעֵינָ֣יו קָ֔מָה וְלֹ֥א יָכֹ֖ול לִרְאֹֽות׃ 
<a target = '_blank' href='https://geulah.org.il/HaTanach/verse/?verse=73150'/> (4,16)</a> וַיֹּ֨אמֶר הָאִ֜ישׁ אֶל־עֵלִ֗י אָֽנֹכִי֙ הַבָּ֣א מִן־הַמַּֽעֲרָכָ֔ה וַֽאֲנִ֕י מִן־הַמַּֽעֲרָכָ֖ה נַ֣סְתִּי הַיֹּ֑ום וַיֹּ֛אמֶר מֶֽה־הָיָ֥ה הַדָּבָ֖ר בְּנִֽי׃ 
<a target = '_blank' href='https://geulah.org.il/HaTanach/verse/?verse=73160'/> (4,17)</a> וַיַּ֨עַן הַֽמְבַשֵּׂ֜ר וַיֹּ֗אמֶר נָ֤ס יִשְׂרָאֵל֨ לִפְנֵ֣י פְלִשְׁתִּ֔ים וְגַ֛ם מַגֵּפָ֥ה גְדֹולָ֖ה הָֽיְתָ֣ה בָעָ֑ם וְגַם־שְׁנֵ֨י בָנֶ֜יךָ מֵ֗תוּ חָפְנִי֙ וּפִ֣ינְחָ֔ס וַֽאֲרֹ֥ון הָֽאֱלֹהִ֖ים נִלְקָֽחָה׃  
<a target = '_blank' href='https://geulah.org.il/HaTanach/verse/?verse=73170'/> (4,18)</a> וַיְהִ֞י כְּהַזְכִּירֹ֣ו ׀ אֶת־אֲרֹ֣ון הָֽאֱלֹהִ֗ים וַיִּפֹּ֣ל מֵֽעַל־הַ֠כִּסֵּא אֲחֹ֨רַנִּ֜ית בְּעַ֣ד ׀ יַ֣ד הַשַּׁ֗עַר וַתִּשָּׁבֵ֤ר מַפְרַקְתֹּו֙ וַיָּמֹ֔ת כִּֽי־זָקֵ֥ן הָאִ֖ישׁ וְכָבֵ֑ד וְה֛וּא שָׁפַ֥ט אֶת־יִשְׂרָאֵ֖ל אַרְבָּעִ֥ים שָׁנָֽה׃ 
<a target = '_blank' href='https://geulah.org.il/HaTanach/verse/?verse=73180'/> (4,19)</a> וְכַלָּתֹ֣ו אֵֽשֶׁת־פִּֽינְחָס֮ הָרָ֣ה לָלַת֒ וַתִּשְׁמַ֣ע אֶת־הַשְּׁמוּעָ֔ה אֶל־הִלָּקַח֙ אֲרֹ֣ון הָֽאֱלֹהִ֔ים וּמֵ֥ת חָמִ֖יהָ וְאִישָׁ֑הּ וַתִּכְרַ֣ע וַתֵּ֔לֶד כִּי־נֶֽהֶפְכ֥וּ עָלֶ֖יהָ צִרֶֽיהָ׃ 
<a target = '_blank' href='https://geulah.org.il/HaTanach/verse/?verse=73190'/> (4,20)</a> וּכְעֵ֣ת מוּתָ֗הּ וַתְּדַבֵּ֙רְנָה֙ הַנִּצָּבֹ֣ות עָלֶ֔יהָ אַל־תִּֽירְאִ֖י כִּ֣י בֵ֣ן יָלָ֑דְתְּ וְלֹ֥א עָנְתָ֖ה וְלֹא־שָׁ֥תָה לִבָּֽהּ׃ 
<a target = '_blank' href='https://geulah.org.il/HaTanach/verse/?verse=73200'/> (4,21)</a> וַתִּקְרָ֣א לַנַּ֗עַר אִֽי־כָבֹוד֙ לֵאמֹ֔ר גָּלָ֥ה כָבֹ֖וד מִיִּשְׂרָאֵ֑ל אֶל־הִלָּקַח֙ אֲרֹ֣ון הָֽאֱלֹהִ֔ים וְאֶל־חָמִ֖יהָ וְאִישָֽׁהּ׃ 
<a target = '_blank' href='https://geulah.org.il/HaTanach/verse/?verse=73210'/> (4,22)</a> וַתֹּ֕אמֶר גָּלָ֥ה כָבֹ֖וד מִיִּשְׂרָאֵ֑ל כִּ֥י נִלְקַ֖ח אֲרֹ֥ון הָֽאֱלֹהִֽים׃  פ 
<a target = '_blank' href='https://geulah.org.il/HaTanach/verse/?verse=73220'/> (5,1)</a> וּפְלִשְׁתִּים֙ לָֽקְח֔וּ אֵ֖ת אֲרֹ֣ון הָֽאֱלֹהִ֑ים וַיְבִאֻ֛הוּ מֵאֶ֥בֶן הָעֵ֖זֶר אַשְׁדֹּֽודָה׃ 
<a target = '_blank' href='https://geulah.org.il/HaTanach/verse/?verse=73230'/> (5,2)</a> וַיִּקְח֤וּ פְלִשְׁתִּים֙ אֶת־אֲרֹ֣ון הָֽאֱלֹהִ֔ים וַיָּבִ֥אוּ אֹתֹ֖ו בֵּ֣ית דָּגֹ֑ון וַיַּצִּ֥יגוּ אֹתֹ֖ו אֵ֥צֶל דָּגֹֽון׃ 
<a target = '_blank' href='https://geulah.org.il/HaTanach/verse/?verse=73240'/> (5,3)</a> וַיַּשְׁכִּ֤מוּ אַשְׁדֹּודִים֙ מִמָּ֣חֳרָ֔ת וְהִנֵּ֣ה דָגֹ֗ון נֹפֵ֤ל לְפָנָיו֙ אַ֔רְצָה לִפְנֵ֖י אֲרֹ֣ון יְהוָֹ֑ה וַיִּקְחוּ֙ אֶת־דָּגֹ֔ון וַיָּשִׁ֥בוּ אֹתֹ֖ו לִמְקֹומֹֽו׃ 
<a target = '_blank' href='https://geulah.org.il/HaTanach/verse/?verse=73250'/> (5,4)</a> וַיַּשְׁכִּ֣מוּ בַבֹּקֶר֮ מִמָּֽחֳרָת֒ וְהִנֵּ֣ה דָגֹ֗ון נֹפֵ֤ל לְפָנָיו֙ אַ֔רְצָה לִפְנֵ֖י אֲרֹ֣ון יְהוָֹ֑ה וְרֹ֨אשׁ דָּגֹ֜ון וּשְׁתֵּ֣י ׀ כַּפֹּ֣ות יָדָ֗יו כְּרֻתֹות֙ אֶל־הַמִּפְתָּ֔ן רַ֥ק דָּגֹ֖ון נִשְׁאַ֥ר עָלָֽיו׃ 
<a target = '_blank' href='https://geulah.org.il/HaTanach/verse/?verse=73260'/> (5,5)</a> עַל־כֵּ֡ן לֹֽא־יִדְרְכוּ֩ כֹֽהֲנֵ֨י דָגֹ֜ון וְכָל־הַבָּאִ֧ים בֵּֽית־דָּגֹ֛ון עַל־מִפְתַּ֥ן דָּגֹ֖ון בְּאַשְׁדֹּ֑וד עַ֖ד הַיֹּ֥ום הַזֶּֽה׃    פ 
<a target = '_blank' href='https://geulah.org.il/HaTanach/verse/?verse=73270'/> (5,6)</a> וַתִּכְבַּ֧ד יַד־יְהוָֹ֛ה אֶל־הָֽאַשְׁדֹּודִ֖ים וַיְשִׁמֵּ֑ם וַיַּ֤ךְ אֹתָם֙ בַּעְּ֯פֺלִים אֶת־אַשְׁדֹּ֖וד וְאֶת־גְּבוּלֶֽיהָ׃ 
<a target = '_blank' href='https://geulah.org.il/HaTanach/verse/?verse=73280'/> (5,7)</a> וַיִּרְא֥וּ אַנְשֵֽׁי־אַשְׁדֹּ֖וד כִּי־כֵ֑ן וְאָֽמְר֗וּ לֹֽא־יֵשֵׁ֞ב אֲרֹ֨ון אֱלֹהֵ֤י יִשְׂרָאֵל֨ עִמָּ֔נוּ כִּי־קָֽשְׁתָ֤ה יָדֹו֙ עָלֵ֔ינוּ וְעַ֖ל דָּגֹ֥ון אֱלֹהֵֽינוּ׃ 
<a target = '_blank' href='https://geulah.org.il/HaTanach/verse/?verse=73290'/> (5,8)</a> וַיִּשְׁלְח֡וּ וַיַּֽאַסְפוּ֩ אֶת־כָּל־סַרְנֵ֨י פְלִשְׁתִּ֜ים אֲלֵיהֶ֗ם וַיֹּֽאמְרוּ֙ מַה־נַּֽעֲשֶׂ֗ה לַֽאֲרֹון֙ אֱלֹהֵ֣י יִשְׂרָאֵ֔ל וַיֹּ֣אמְר֔וּ גַּ֣ת יִסֹּ֔ב אֲרֹ֖ון אֱלֹהֵ֣י יִשְׂרָאֵ֑ל וַיַּסֵּ֕בּוּ אֶת־אֲרֹ֖ון אֱלֹהֵ֥י יִשְׂרָאֵֽל׃  
<a target = '_blank' href='https://geulah.org.il/HaTanach/verse/?verse=73300'/> (5,9)</a> וַיְהִ֞י אַֽחֲרֵ֣י ׀ הֵסַ֣בּוּ אֹתֹ֗ו וַתְּהִ֨י יַד־יְהוָֹ֤ה בָּעִיר֙ מְהוּמָה֙ גְּדֹולָ֣ה מְאֹ֔ד וַיַּךְ֙ אֶת־אַנְשֵׁ֣י הָעִ֔יר מִקָּטֹ֖ן וְעַד־גָּדֹ֑ול וַיִּשָּֽׂתְר֥וּ לָהֶ֖ם עְפֺלִֽ֯ים׃ 
<a target = '_blank' href='https://geulah.org.il/HaTanach/verse/?verse=73310'/> (5,10)</a> וַיְשַׁלְּח֛וּ אֶת־אֲרֹ֥ון הָֽאֱלֹהִ֖ים עֶקְרֹ֑ון וַיְהִ֗י כְּבֹ֨וא אֲרֹ֤ון הָֽאֱלֹהִים֙ עֶקְרֹ֔ון וַיִּזְעֲק֨וּ הָֽעֶקְרֹנִ֜ים לֵאמֹ֗ר הֵסַ֤בּוּ אֵלַי֙ אֶת־אֲרֹון֙ אֱלֹהֵ֣י יִשְׂרָאֵ֔ל לַֽהֲמִיתֵ֖נִי וְאֶת־עַמִּֽי׃ 
<a target = '_blank' href='https://geulah.org.il/HaTanach/verse/?verse=73320'/> (5,11)</a> וַיִּשְׁלְח֨וּ וַיַּֽאַסְפ֜וּ אֶת־כָּל־סַרְנֵ֣י פְלִשְׁתִּ֗ים וַיֹּֽאמְרוּ֙ שַׁלְּח֞וּ אֶת־אֲרֹ֨ון אֱלֹהֵ֤י יִשְׂרָאֵל֨ וְיָשֹׁ֣ב לִמְקֹומֹ֔ו וְלֹֽא־יָמִ֥ית אֹתִ֖י וְאֶת־עַמִּ֑י כִּי־הָֽיְתָ֤ה מְהֽוּמַת־מָ֙וֶת֙ בְּכָל־הָעִ֔יר כָּֽבְדָ֥ה מְאֹ֛ד יַ֥ד הָֽאֱלֹהִ֖ים שָֽׁם׃ 
<a target = '_blank' href='https://geulah.org.il/HaTanach/verse/?verse=73330'/> (5,12)</a> וְהָֽאֲנָשִׁים֙ אֲשֶׁ֣ר לֹא־מֵ֔תוּ הֻכּ֖וּ בַּעְּ֯פֹלִ֑ים וַתַּ֛עַל שַׁוְעַ֥ת הָעִ֖יר הַשָּׁמָֽיִם׃ 
<a target = '_blank' href='https://geulah.org.il/HaTanach/verse/?verse=73340'/> (6,1)</a> וַיְהִ֧י אֲרֹֽון־יְהוָֹ֛ה בִּשְׂדֵ֥ה פְלִשְׁתִּ֖ים שִׁבְעָ֥ה חֳדָשִֽׁים׃ 
<a target = '_blank' href='https://geulah.org.il/HaTanach/verse/?verse=73350'/> (6,2)</a> וַיִּקְרְא֣וּ פְלִשְׁתִּ֗ים לַכֹּֽהֲנִ֤ים וְלַקֹּֽסְמִים֙ לֵאמֹ֔ר מַה־נַּֽעֲשֶׂ֖ה לַֽאֲרֹ֣ון יְהוָֹ֑ה הֹֽודִעֻ֕נוּ בַּמֶּ֖ה נְשַׁלְּחֶ֥נּוּ לִמְקֹומֹֽו׃ 
<a target = '_blank' href='https://geulah.org.il/HaTanach/verse/?verse=73360'/> (6,3)</a> וַיֹּֽאמְר֗וּ אִם־מְשַׁלְּחִ֞ים אֶת־אֲרֹ֨ון אֱלֹהֵ֤י יִשְׂרָאֵל֨ אַל־תְּשַׁלְּח֤וּ אֹתֹו֙ רֵיקָ֔ם כִּֽי־הָשֵׁ֥ב תָּשִׁ֛יבוּ לֹ֖ו אָשָׁ֑ם אָ֤ז תֵּרָֽפְאוּ֙ וְנֹודַ֣ע לָכֶ֔ם לָ֛מָּה לֹֽא־תָס֥וּר יָדֹ֖ו מִכֶּֽם׃ 
<a target = '_blank' href='https://geulah.org.il/HaTanach/verse/?verse=73370'/> (6,4)</a> וַיֹּֽאמְר֗וּ מָ֣ה הָֽאָשָׁם֮ אֲשֶׁ֣ר נָשִׁ֣יב לֹו֒ וַיֹּֽאמְר֗וּ מִסְפַּר֙ סַרְנֵ֣י פְלִשְׁתִּ֔ים חֲמִשָּׁה֙ עְ֯פֹלֵ֣י זָהָ֔ב וַֽחֲמִשָּׁ֖ה עַכְבְּרֵ֣י זָהָ֑ב כִּֽי־מַגֵּפָ֥ה אַחַ֛ת לְכֻלָּ֖ם וּלְסַרְנֵיכֶֽם׃ 
<a target = '_blank' href='https://geulah.org.il/HaTanach/verse/?verse=73380'/> (6,5)</a> וַֽעֲשִׂיתֶם֩ צַלְמֵ֨י עְפֹֽ֯לֵיכֶ֜ם וְצַלְמֵ֣י עַכְבְּרֵיכֶ֗ם הַמַּשְׁחִיתִם֙ אֶת־הָאָ֔רֶץ וּנְתַתֶּ֛ם לֵֽאלֹהֵ֥י יִשְׂרָאֵ֖ל כָּבֹ֑וד אוּלַ֗י יָקֵ֤ל אֶת־יָדֹו֙ מֵֽעֲלֵיכֶ֔ם וּמֵעַ֥ל אֱלֹֽהֵיכֶ֖ם וּמֵעַ֥ל אַרְצְכֶֽם׃ 
<a target = '_blank' href='https://geulah.org.il/HaTanach/verse/?verse=73390'/> (6,6)</a> וְלָ֤מָּה תְכַבְּדוּ֙ אֶת־לְבַבְכֶ֔ם כַּֽאֲשֶׁ֧ר כִּבְּד֛וּ מִצְרַ֥יִם וּפַרְעֹ֖ה אֶת־לִבָּ֑ם הֲלֹוא֙ כַּֽאֲשֶׁ֣ר הִתְעַלֵּ֣ל בָּהֶ֔ם וַיְשַׁלְּח֖וּם וַיֵּלֵֽכוּ׃ 
<a target = '_blank' href='https://geulah.org.il/HaTanach/verse/?verse=73400'/> (6,7)</a> וְעַתָּ֗ה קְח֨וּ וַֽעֲשׂ֜וּ עֲגָלָ֤ה חֲדָשָׁה֙ אַחַ֔ת וּשְׁתֵּ֤י פָרֹות֙ עָלֹ֔ות אֲשֶׁ֛ר לֹֽא־עָלָ֥ה עֲלֵיהֶ֖ם עֹ֑ל וַֽאֲסַרְתֶּ֤ם אֶת־הַפָּרֹות֙ בָּֽעֲגָלָ֔ה וַֽהֲשֵֽׁיבֹתֶ֧ם בְּנֵיהֶ֛ם מֵאַֽחֲרֵיהֶ֖ם הַבָּֽיְתָה׃ 
<a target = '_blank' href='https://geulah.org.il/HaTanach/verse/?verse=73410'/> (6,8)</a> וּלְקַחְתֶּ֞ם אֶת־אֲרֹ֣ון יְהוָֹ֗ה וּנְתַתֶּ֤ם אֹתֹו֙ אֶל־הָ֣עֲגָלָ֔ה וְאֵ֣ת ׀ כְּלֵ֣י הַזָּהָ֗ב אֲשֶׁ֨ר הֲשֵֽׁבֹתֶ֥ם לֹו֙ אָשָׁ֔ם תָּשִׂ֥ימוּ בָֽאַרְגַּ֖ז מִצִּדֹּ֑ו וְשִׁלַּחְתֶּ֥ם אֹתֹ֖ו וְהָלָֽךְ׃ 
<a target = '_blank' href='https://geulah.org.il/HaTanach/verse/?verse=73420'/> (6,9)</a> וּרְאִיתֶ֗ם אִם־דֶּ֨רֶךְ גְּבוּלֹ֤ו יַֽעֲלֶה֙ בֵּ֣ית שֶׁ֔מֶשׁ ה֚וּא עָ֣שָׂה לָ֔נוּ אֶת־הָרָעָ֥ה הַגְּדֹולָ֖ה הַזֹּ֑את וְאִם־לֹ֗א וְיָדַ֙עְנוּ֙ כִּ֣י לֹ֤א יָדֹו֙ נָ֣גְעָה בָּ֔נוּ מִקְרֶ֥ה ה֖וּא הָ֥יָה לָֽנוּ׃ 
<a target = '_blank' href='https://geulah.org.il/HaTanach/verse/?verse=73430'/> (6,10)</a> וַיַּֽעֲשׂ֤וּ הָֽאֲנָשִׁים֙ כֵּ֔ן וַיִּקְח֗וּ שְׁתֵּ֤י פָרֹות֙ עָלֹ֔ות וַיַּֽאַסְר֖וּם בָּֽעֲגָלָ֑ה וְאֶת־בְּנֵיהֶ֖ם כָּל֥וּ בַבָּֽיִת׃ 
<a target = '_blank' href='https://geulah.org.il/HaTanach/verse/?verse=73440'/> (6,11)</a> וַיָּשִׂ֛מוּ אֶת־אֲרֹ֥ון יְהוָֹ֖ה אֶל־הָעֲגָלָ֑ה וְאֵ֣ת הָֽאַרְגַּ֗ז וְאֵת֙ עַכְבְּרֵ֣י הַזָּהָ֔ב וְאֵ֖ת צַלְמֵ֥י טְחֹֽרֵיהֶֽם׃ 
<a target = '_blank' href='https://geulah.org.il/HaTanach/verse/?verse=73450'/> (6,12)</a> וַיִשַּׁ֨רְנָה  הַפָּרֹ֜ות בַּדֶּ֗רֶךְ עַל־דֶּ֙רֶךְ֙ בֵּ֣ית שֶׁ֔מֶשׁ בִּמְסִלָּ֣ה אַחַ֗ת הָֽלְכ֤וּ הָלֹךְ֙ וְגָעֹ֔ו וְלֹא־סָ֖רוּ יָמִ֣ין וּשְׂמֹ֑או֯ל וְסַרְנֵ֤י פְלִשְׁתִּים֙ הֹֽלְכִ֣ים אַֽחֲרֵיהֶ֔ם עַד־גְּב֖וּל בֵּ֥ית שָֽׁמֶשׁ׃ 
<a target = '_blank' href='https://geulah.org.il/HaTanach/verse/?verse=73460'/> (6,13)</a> וּבֵ֣ית שֶׁ֔מֶשׁ קֹֽצְרִ֥ים קְצִֽיר־חִטִּ֖ים בָּעֵ֑מֶק וַיִּשְׂא֣וּ אֶת־עֵֽינֵיהֶ֗ם וַיִּרְאוּ֙ אֶת־הָ֣אָרֹ֔ון וַיִּשְׂמְח֖וּ לִרְאֹֽות׃ 
<a target = '_blank' href='https://geulah.org.il/HaTanach/verse/?verse=73470'/> (6,14)</a> וְהָֽעֲגָלָ֡ה בָּ֠אָה אֶל־שְׂדֵ֨ה יְהֹושֻׁ֤עַ בֵּֽית־הַשִּׁמְשִׁי֙ וַתַּֽעֲמֹ֣ד שָׁ֔ם וְשָׁ֖ם אֶ֣בֶן גְּדֹולָ֑ה וַיְבַקְּעוּ֙ אֶת־עֲצֵ֣י הָֽעֲגָלָ֔ה וְאֶ֨ת־הַפָּרֹ֔ות הֶֽעֱל֥וּ עֹלָ֖ה לַֽיהוָֹֽה׃  
<a target = '_blank' href='https://geulah.org.il/HaTanach/verse/?verse=73480'/> (6,15)</a> וְהַֽלְוִיִּ֞ם הֹורִ֣ידוּ ׀ אֶת־אֲרֹ֣ון יְהוָֹ֗ה וְאֶת־הָֽאַרְגַּ֤ז אֲשֶׁר־אִתֹּו֙ אֲשֶׁר־בֹּ֣ו כְלֵֽי־זָהָ֔ב וַיָּשִׂ֖מוּ אֶל־הָאֶ֣בֶן הַגְּדֹולָ֑ה וְאַנְשֵׁ֣י בֵֽית־שֶׁ֗מֶשׁ הֶעֱל֨וּ עֹלֹ֜ות וַיִּזְבְּח֧וּ זְבָחִ֛ים בַּיֹּ֥ום הַה֖וּא לַֽיהוָֹֽה׃ 
<a target = '_blank' href='https://geulah.org.il/HaTanach/verse/?verse=73490'/> (6,16)</a> וַֽחֲמִשָּׁ֥ה סַרְנֵֽי־פְלִשְׁתִּ֖ים רָא֑וּ וַיָּשֻׁ֥בוּ עֶקְרֹ֖ון בַּיֹּ֥ום הַהֽוּא׃    ס 
<a target = '_blank' href='https://geulah.org.il/HaTanach/verse/?verse=73500'/> (6,17)</a> וְאֵ֙לֶּה֙ טְחֹרֵ֣י הַזָּהָ֔ב אֲשֶׁ֨ר הֵשִׁ֧יבוּ פְלִשְׁתִּ֛ים אָשָׁ֖ם לַֽיהוָֹ֑ה לְאַשְׁדֹּ֨וד אֶחָ֔ד לְעַזָּ֤ה אֶחָד֙ לְאַשְׁקְלֹ֣ון אֶחָ֔ד לְגַ֥ת אֶחָ֖ד לְעֶקְרֹ֥ון אֶחָֽד׃    ס 
<a target = '_blank' href='https://geulah.org.il/HaTanach/verse/?verse=73510'/> (6,18)</a> וְעַכְבְּרֵ֣י הַזָּהָ֗ב מִסְפַּ֞ר כָּל־עָרֵ֤י פְלִשְׁתִּים֙ לַֽחֲמֵ֣שֶׁת הַסְּרָנִ֔ים מֵעִ֣יר מִבְצָ֔ר וְעַ֖ד כֹּ֣פֶר הַפְּרָזִ֑י וְעַ֣ד ׀ אָבֵ֣ל הַגְּדֹולָ֗ה אֲשֶׁ֨ר הִנִּ֤יחוּ עָלֶ֨יהָ֙ אֵ֚ת אֲרֹ֣ון יְהוָֹ֔ה עַ֚ד הַיֹּ֣ום הַזֶּ֔ה בִּשְׂדֵ֥ה יְהֹושֻׁ֖עַ בֵּֽית־הַשִּׁמְשִֽׁי׃ 
<a target = '_blank' href='https://geulah.org.il/HaTanach/verse/?verse=73520'/> (6,19)</a> וַיַּ֞ךְ בְּאַנְשֵׁ֣י בֵֽית־שֶׁ֗מֶשׁ כִּ֤י רָאוּ֙ בַּֽאֲרֹ֣ון יְהוָֹ֔ה וַיַּ֤ךְ בָּעָם֙ שִׁבְעִ֣ים אִ֔ישׁ חֲמִשִּׁ֥ים אֶ֖לֶף אִ֑ישׁ וַיִּתְאַבְּל֣וּ הָעָ֔ם כִּֽי־הִכָּ֧ה יְהוָֹ֛ה בָּעָ֖ם מַכָּ֥ה גְדֹולָֽה ׃ 
<a target = '_blank' href='https://geulah.org.il/HaTanach/verse/?verse=73530'/> (6,20)</a> וַיֹּֽאמְרוּ֙ אַנְשֵׁ֣י בֵֽית־שֶׁ֔מֶשׁ מִ֚י יוּכַ֣ל לַֽעֲמֹ֔ד לִפְנֵ֨י יְהוָֹ֧ה הָֽאֱלֹהִ֛ים הַקָּדֹ֖ושׁ הַזֶּ֑ה וְאֶל־מִ֖י יַֽעֲלֶ֥ה מֵֽעָלֵֽינוּ׃  
<a target = '_blank' href='https://geulah.org.il/HaTanach/verse/?verse=73540'/> (6,21)</a> וַיִּשְׁלְחוּ֙ מַלְאָכִ֔ים אֶל־יֹֽושְׁבֵ֥י קִרְיַת־יְעָרִ֖ים לֵאמֹ֑ר הֵשִׁ֤בוּ פְלִשְׁתִּים֙ אֶת־אֲרֹ֣ון יְהוָֹ֔ה רְד֕וּ הַֽעֲל֥וּ אֹתֹ֖ו אֲלֵיכֶֽם׃  פ 
<a target = '_blank' href='https://geulah.org.il/HaTanach/verse/?verse=73550'/> (7,1)</a> וַיָּבֹ֜אוּ אַנְשֵׁ֣י ׀ קִרְיַ֣ת יְעָרִ֗ים וַיַּֽעֲלוּ֙ אֶת־אֲרֹ֣ון יְהוָֹ֔ה וַיָּבִ֣אוּ אֹתֹ֔ו אֶל־בֵּ֥ית אֲבִֽינָדָ֖ב בַּגִּבְעָ֑ה וְאֶת־אֶלְעָזָ֤ר בְּנֹו֙ קִדְּשׁ֔וּ לִשְׁמֹ֖ר אֶת־אֲרֹ֥ון יְהוָֹֽה׃  ס 
<a target = '_blank' href='https://geulah.org.il/HaTanach/verse/?verse=73560'/> (7,2)</a> וַיְהִ֗י מִיֹּ֞ום שֶׁ֤בֶת הָֽאָרֹון֙ בְּקִרְיַ֣ת יְעָרִ֔ים וַיִּרְבּוּ֙ הַיָּמִ֔ים וַיִּֽהְי֖וּ עֶשְׂרִ֣ים שָׁנָ֑ה וַיִּנָּה֛וּ כָּל־בֵּ֥ית יִשְׂרָאֵ֖ל אַֽחֲרֵ֥י יְהוָֹֽה׃  
<a target = '_blank' href='https://geulah.org.il/HaTanach/verse/?verse=73570'/> (7,3)</a> וַיֹּ֣אמֶר שְׁמוּאֵ֗ל אֶל־כָּל־בֵּ֣ית יִשְׂרָאֵל֮ לֵאמֹר֒ אִם־בְּכָל־לְבַבְכֶ֗ם אַתֶּ֤ם שָׁבִים֙ אֶל־יְהוָֹ֔ה הָסִ֜ירוּ אֶת־אֱלֹהֵ֧י הַנֵּכָ֛ר מִתֹּֽוכְכֶ֖ם וְהָֽעַשְׁתָּרֹ֑ות וְהָכִ֨ינוּ לְבַבְכֶ֤ם אֶל־יְהוָֹה֙ וְעִבְדֻ֣הוּ לְבַדֹּ֔ו וְיַצֵּ֥ל אֶתְכֶ֖ם מִיַּ֥ד פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=73580'/> (7,4)</a> וַיָּסִ֙ירוּ֙ בְּנֵ֣י יִשְׂרָאֵ֔ל אֶת־הַבְּעָלִ֖ים וְאֶת־הָֽעַשְׁתָּרֹ֑ת וַיַּֽעַבְד֥וּ אֶת־יְהוָֹ֖ה לְבַדֹּֽו׃  ס 
<a target = '_blank' href='https://geulah.org.il/HaTanach/verse/?verse=73590'/> (7,5)</a> וַיֹּ֣אמֶר שְׁמוּאֵ֔ל קִבְצ֥וּ אֶת־כָּל־יִשְׂרָאֵ֖ל הַמִּצְפָּ֑תָה וְאֶתְפַּלֵּ֥ל בַּֽעַדְכֶ֖ם אֶל־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=73600'/> (7,6)</a> וַיִּקָּֽבְצ֣וּ הַ֠מִּצְפָּתָה וַיִּשְׁאֲבוּ־מַ֜יִם וַיִּשְׁפְּכ֣וּ ׀ לִפְנֵ֣י יְהוָֹ֗ה וַיָּצ֙וּמוּ֙ בַּיֹּ֣ום הַה֔וּא וַיֹּ֣אמְרוּ שָׁ֔ם חָטָ֖אנוּ לַֽיהוָֹ֑ה וַיִּשְׁפֹּ֧ט שְׁמוּאֵ֛ל אֶת־בְּנֵ֥י יִשְׂרָאֵ֖ל בַּמִּצְפָּֽה׃ 
<a target = '_blank' href='https://geulah.org.il/HaTanach/verse/?verse=73610'/> (7,7)</a> וַיִּשְׁמְע֣וּ פְלִשְׁתִּ֗ים כִּֽי־הִתְקַבְּצ֤וּ בְנֵֽי־יִשְׂרָאֵל֨ הַמִּצְפָּ֔תָה וַיַּֽעֲל֥וּ סַרְנֵֽי־פְלִשְׁתִּ֖ים אֶל־יִשְׂרָאֵ֑ל וַיִּשְׁמְעוּ֙ בְּנֵ֣י יִשְׂרָאֵ֔ל וַיִּֽרְא֖וּ מִפְּנֵ֥י פְלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=73620'/> (7,8)</a> וַיֹּֽאמְר֤וּ בְנֵֽי־יִשְׂרָאֵל֨ אֶל־שְׁמוּאֵ֔ל אַל־תַּֽחֲרֵ֣שׁ מִמֶּ֔נּוּ מִזְּעֹ֖ק אֶל־יְהוָֹ֣ה אֱלֹהֵ֑ינוּ וְיֽשִׁעֵ֖נוּ מִיַּ֥ד פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=73630'/> (7,9)</a> וַיִּקַּ֣ח שְׁמוּאֵ֗ל טְלֵ֤ה חָלָב֙ אֶחָ֔ד וַיַּֽעֲלֵ֧הֻ֯ עֹולָ֛ה כָּלִ֖יל לַֽיהוָֹ֑ה וַיִּזְעַ֨ק שְׁמוּאֵ֤ל אֶל־יְהוָֹה֙ בְּעַ֣ד יִשְׂרָאֵ֔ל וַיַּֽעֲנֵ֖הוּ יְהוָֹֽה׃ 
<a target = '_blank' href='https://geulah.org.il/HaTanach/verse/?verse=73640'/> (7,10)</a> וַיְהִ֤י שְׁמוּאֵל֨ מַֽעֲלֶ֣ה הָֽעֹולָ֔ה וּפְלִשְׁתִּ֣ים נִגְּשׁ֔וּ לַמִּלְחָמָ֖ה בְּיִשְׂרָאֵ֑ל וַיַּרְעֵ֣ם יְהוָֹ֣ה ׀ בְּקֹֽול־גָּדֹול֩ בַּיֹּ֨ום הַה֤וּא עַל־פְּלִשְׁתִּים֙ וַיְהֻמֵּ֔ם וַיִּנָּֽגְפ֖וּ לִפְנֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=73650'/> (7,11)</a> וַיֵּ֨צְא֜וּ אַנְשֵׁ֤י יִשְׂרָאֵל֨ מִן־הַמִּצְפָּ֔ה וַיִּרְדְּפ֖וּ אֶת־פְּלִשְׁתִּ֑ים וַיַּכּ֕וּם עַד־מִתַּ֖חַת לְבֵ֥ית כָּֽר׃ 
<a target = '_blank' href='https://geulah.org.il/HaTanach/verse/?verse=73660'/> (7,12)</a> וַיִּקַּ֨ח שְׁמוּאֵ֜ל אֶ֣בֶן אַחַ֗ת וַיָּ֤שֶׂם בֵּֽין־הַמִּצְפָּה֙ וּבֵ֣ין הַשֵּׁ֔ן וַיִּקְרָ֥א אֶת־שְׁמָ֖הּ אֶ֣בֶן הָעָ֑זֶר וַיֹּאמַ֕ר עַד־הֵ֖נָּה עֲזָרָ֥נוּ יְהוָֹֽה׃ 
<a target = '_blank' href='https://geulah.org.il/HaTanach/verse/?verse=73670'/> (7,13)</a> וַיִּכָּֽנְעוּ֙ הַפְּלִשְׁתִּ֔ים וְלֹא־יָֽסְפ֣וּ עֹ֔וד לָבֹ֖וא בִּגְב֣וּל יִשְׂרָאֵ֑ל וַתְּהִ֤י יַד־יְהוָֹה֙ בַּפְּלִשְׁתִּ֔ים כֹּ֖ל יְמֵ֥י שְׁמוּאֵֽל׃ 
<a target = '_blank' href='https://geulah.org.il/HaTanach/verse/?verse=73680'/> (7,14)</a> וַתָּשֹׁ֣בְנָה הֶֽעָרִ֡ים אֲשֶׁ֣ר לָֽקְחוּ־פְלִשְׁתִּים֩ מֵאֵ֨ת יִשְׂרָאֵ֤ל ׀ לְיִשְׂרָאֵל֨ מֵֽעֶקְרֹ֣ון וְעַד־גַּ֔ת וְאֶ֨ת־גְּבוּלָ֔ן הִצִּ֥יל יִשְׂרָאֵ֖ל מִיַּ֣ד פְּלִשְׁתִּ֑ים וַיְהִ֣י שָׁלֹ֔ום בֵּ֥ין יִשְׂרָאֵ֖ל וּבֵ֥ין הָֽאֱמֹרִֽי׃ 
<a target = '_blank' href='https://geulah.org.il/HaTanach/verse/?verse=73690'/> (7,15)</a> וַיִּשְׁפֹּ֤ט שְׁמוּאֵל֨ אֶת־יִשְׂרָאֵ֔ל כֹּ֖ל יְמֵ֥י חַיָּֽיו׃ 
<a target = '_blank' href='https://geulah.org.il/HaTanach/verse/?verse=73700'/> (7,16)</a> וְהָלַ֗ךְ מִדֵּ֤י שָׁנָה֙ בְּשָׁנָ֔ה וְסָבַב֙ בֵּֽית־אֵ֔ל וְהַגִּלְגָּ֖ל וְהַמִּצְפָּ֑ה וְשָׁפַט֙ אֶת־יִשְׂרָאֵ֔ל אֵ֥ת כָּל־הַמְּקֹומֹ֖ות הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=73710'/> (7,17)</a> וּתְשֻֽׁבָתֹ֤ו הָֽרָמָ֙תָה֙ כִּֽי־שָׁ֣ם בֵּיתֹ֔ו וְשָׁ֖ם שָׁפָ֣֯ט אֶת־יִשְׂרָאֵ֑ל וַיִּֽבֶן־שָׁ֥ם מִזְבֵּ֖חַ לַֽיהוָֹֽה׃  פ 
<a target = '_blank' href='https://geulah.org.il/HaTanach/verse/?verse=73720'/> (8,1)</a> וַיְהִ֕י כַּֽאֲשֶׁ֥ר זָקֵ֖ן שְׁמוּאֵ֑ל וַיָּ֧שֶׂם אֶת־בָּנָ֛יו שֹֽׁפְטִ֖ים לְיִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=73730'/> (8,2)</a> וַיְהִ֞י שֶׁם־בְּנֹ֤ו הַבְּכֹור֙ יֹואֵ֔ל וְשֵׁ֥ם מִשְׁנֵ֖הוּ אֲבִיָּ֑ה שֹֽׁפְטִ֖ים בִּבְאֵ֥ר שָֽׁבַע׃ 
<a target = '_blank' href='https://geulah.org.il/HaTanach/verse/?verse=73740'/> (8,3)</a> וְלֹא־הָֽלְכ֤וּ בָנָיו֙ בִּדְרָכָ֔ו֯ וַיִּטּ֖וּ אַֽחֲרֵ֣י הַבָּ֑צַע וַיִּ֨קְחוּ־שֹׁ֔חַד וַיַּטּ֖וּ מִשְׁפָּֽט׃  ס 
<a target = '_blank' href='https://geulah.org.il/HaTanach/verse/?verse=73750'/> (8,4)</a> וַ֙יִּתְקַבְּצ֔וּ כֹּ֖ל זִקְנֵ֣י יִשְׂרָאֵ֑ל וַיָּבֹ֥אוּ אֶל־שְׁמוּאֵ֖ל הָֽרָמָֽתָה׃ 
<a target = '_blank' href='https://geulah.org.il/HaTanach/verse/?verse=73760'/> (8,5)</a> וַיֹּֽאמְר֣וּ אֵלָ֗יו הִנֵּה֙ אַתָּ֣ה זָקַ֔נְתָּ וּבָנֶ֕יךָ לֹ֥א הָֽלְכ֖וּ בִּדְרָכֶ֑יךָ עַתָּ֗ה שִֽׂימָה־לָּ֥נוּ מֶ֛לֶךְ לְשָׁפְטֵ֖נוּ כְּכָל־הַגֹּויִֽם׃ 
<a target = '_blank' href='https://geulah.org.il/HaTanach/verse/?verse=73770'/> (8,6)</a> וַיֵּ֤רַע הַדָּבָר֙ בְּעֵינֵ֣י שְׁמוּאֵ֔ל כַּֽאֲשֶׁ֣ר אָֽמְר֔וּ תְּנָה־לָּ֥נוּ מֶ֖לֶךְ לְשָׁפְטֵ֑נוּ וַיִּתְפַּלֵּ֥ל שְׁמוּאֵ֖ל אֶל־יְהוָֹֽה׃  פ 
<a target = '_blank' href='https://geulah.org.il/HaTanach/verse/?verse=73780'/> (8,7)</a> וַיֹּ֤אמֶר יְהוָֹה֙ אֶל־שְׁמוּאֵ֔ל שְׁמַע֙ בְּקֹ֣ול הָעָ֔ם לְכֹ֥ל אֲשֶׁר־יֹֽאמְר֖וּ אֵלֶ֑יךָ כִּ֣י לֹ֤א אֹֽתְךָ֙ מָאָ֔ס֯וּ כִּֽי־אֹתִ֥י מָֽאֲס֖וּ מִמְּלֹ֥ךְ עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=73790'/> (8,8)</a> כְּכָל־הַמַּֽעֲשִׂ֣ים אֲשֶׁר־עָשׂ֗וּ מִיֹּום֩ הַֽעֲלֹתִ֨י אֹותָ֤ם מִמִּצְרַ֙יִם֙ וְעַד־הַיֹּ֣ום הַזֶּ֔ה וַיַּ֣עַזְבֻ֔נִי וַיַּֽעַבְד֖וּ אֱלֹהִ֣ים אֲחֵרִ֑ים כֵּ֛ן הֵ֥מָּה עֹשִׂ֖ים גַּם־לָֽךְ׃ 
<a target = '_blank' href='https://geulah.org.il/HaTanach/verse/?verse=73800'/> (8,9)</a> וְעַתָּ֖ה שְׁמַ֣ע בְּקֹולָ֑ם אַ֗ךְ כִּֽי־הָעֵ֤ד תָּעִיד֙ בָּהֶ֔ם וְהִגַּדְתָּ֣ לָהֶ֔ם מִשְׁפַּ֣ט הַמֶּ֔לֶךְ אֲשֶׁ֥ר יִמְלֹ֖ךְ עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=73810'/> (8,10)</a> וַיֹּ֣אמֶר שְׁמוּאֵ֔ל אֵ֖ת כָּל־דִּבְרֵ֣י יְהוָֹ֑ה אֶל־הָעָ֕ם הַשֹּֽׁאֲלִ֥ים מֵֽאִתֹּ֖ו מֶֽלֶךְ׃ 
<a target = '_blank' href='https://geulah.org.il/HaTanach/verse/?verse=73820'/> (8,11)</a> וַיֹּ֕אמֶר זֶ֗ה יִֽהְיֶה֙ מִשְׁפַּ֣ט הַמֶּ֔לֶךְ אֲשֶׁ֥ר יִמְלֹ֖ךְ עֲלֵיכֶ֑ם אֶת־בְּנֵיכֶ֣ם יִקָּ֗ח֯ וְשָׂ֥ם לֹו֙ בְּמֶרְכַּבְתֹּ֣ו וּבְפָֽרָשָׁ֔יו וְרָצ֖וּ לִפְנֵ֥י מֶרְכַּבְתֹּֽו׃ 
<a target = '_blank' href='https://geulah.org.il/HaTanach/verse/?verse=73830'/> (8,12)</a> וְלָשׂ֣וּם לֹ֔ו שָׂרֵ֥י אֲלָפִ֖ים וְשָׂרֵ֣י חֲמִשִּׁ֑ים וְלַֽחֲר֤שׁ חֲרִישֹׁו֙ וְלִקְצֹ֣ר קְצִירֹ֔ו וְלַֽעֲשֹׂ֥ות כְּלֵֽי־מִלְחַמְתֹּ֖ו וּכְלֵ֥י רִכְבֹּֽו׃ 
<a target = '_blank' href='https://geulah.org.il/HaTanach/verse/?verse=73840'/> (8,13)</a> וְאֶת־בְּנֹֽותֵיכֶ֖ם יִקָּ֑ח לְרַקָּחֹ֥ות וּלְטַבָּחֹ֖ות וּלְאֹפֹֽות׃ 
<a target = '_blank' href='https://geulah.org.il/HaTanach/verse/?verse=73850'/> (8,14)</a> וְאֶת־שְׂ֠דֹֽותֵיכֶם וְאֶת־כַּרְמֵיכֶ֧ם וְזֵֽיתֵיכֶ֛ם הַטֹּובִ֖ים יִקָּ֑ח וְנָתַ֖ן לַֽעֲבָדָֽיו׃ 
<a target = '_blank' href='https://geulah.org.il/HaTanach/verse/?verse=73860'/> (8,15)</a> וְזַרְעֵיכֶ֥ם וְכַרְמֵיכֶ֖ם יַעְשׂ֑ר וְנָתַ֥ן לְסָֽרִיסָ֖יו וְלַֽעֲבָדָֽיו׃ 
<a target = '_blank' href='https://geulah.org.il/HaTanach/verse/?verse=73870'/> (8,16)</a> וְאֶת־עַבְדֵיכֶם֩ וְאֶת־שִׁפְחֹ֨ותֵיכֶ֜ם וְאֶת־בַּחֽוּרֵיכֶ֧ם הַטֹּובִ֛ים וְאֶת־חֲמֹֽורֵיכֶ֖ם יִקָּ֑ח וְעָשָׂ֖ה לִמְלַאכְתֹּֽו׃ 
<a target = '_blank' href='https://geulah.org.il/HaTanach/verse/?verse=73880'/> (8,17)</a> צֹֽאנְכֶ֖ם יַעְשׂ֑ר וְאַתֶּ֖ם תִּֽהְיוּ־לֹ֥ו לַֽעֲבָדִֽים׃ 
<a target = '_blank' href='https://geulah.org.il/HaTanach/verse/?verse=73890'/> (8,18)</a> וּזְעַקְתֶּם֙ בַּיֹּ֣ום הַה֔וּא מִלִּפְנֵ֣י מַלְכְּכֶ֔ם אֲשֶׁ֥ר בְּחַרְתֶּ֖ם לָכֶ֑ם וְלֹא־יַֽעֲנֶ֧ה יְהוָֹ֛ה אֶתְכֶ֖ם בַּיֹּ֥ום הַהֽוּא׃ 
<a target = '_blank' href='https://geulah.org.il/HaTanach/verse/?verse=73900'/> (8,19)</a> וַיְמָֽאֲנ֣וּ הָעָ֔ם לִשְׁמֹ֖עַ בְּקֹ֣ול שְׁמוּאֵ֑ל וַיֹּֽאמְר֣וּ לֹּ֔א֯ כִּ֥י אִם־מֶ֖לֶךְ יִֽהְיֶ֥ה עָלֵֽינוּ׃ 
<a target = '_blank' href='https://geulah.org.il/HaTanach/verse/?verse=73910'/> (8,20)</a> וְהָיִ֥ינוּ גַם־אֲנַ֖חְנוּ כְּכָל־הַגֹּויִ֑ם וּשְׁפָטָ֤נוּ מַלְכֵּ֙נוּ֙ וְיָצָ֣א לְפָנֵ֔ינוּ וְנִלְחַ֖ם אֶת־מִלְחֲמֹתֵֽנוּ׃ 
<a target = '_blank' href='https://geulah.org.il/HaTanach/verse/?verse=73920'/> (8,21)</a> וַיִּשְׁמַ֣ע שְׁמוּאֵ֔ל אֵ֖ת כָּל־דִּבְרֵ֣י הָעָ֑ם וַיְדַבְּרֵ֖ם בְּאָזְנֵ֥י יְהוָֹֽה׃  ס 
<a target = '_blank' href='https://geulah.org.il/HaTanach/verse/?verse=73930'/> (8,22)</a> וַיֹּ֨אמֶר יְהוָֹ֤ה אֶל־שְׁמוּאֵל֨ שְׁמַ֣ע בְּקֹולָ֔ם וְהִמְלַכְתָּ֥ לָהֶ֖ם מֶ֑לֶךְ וַיֹּ֤אמֶר שְׁמוּאֵל֨ אֶל־אַנְשֵׁ֣י יִשְׂרָאֵ֔ל לְכ֖וּ אִ֥ישׁ לְעִירֹֽו׃  פ 
<a target = '_blank' href='https://geulah.org.il/HaTanach/verse/?verse=73940'/> (9,1)</a> וַֽיְהִי־אִ֣ישׁ מִבִּן ֯יָמִ֗ין וּשְׁמֹו֨ קִ֣ישׁ בֶּן־אֲבִיאֵ֔ל בֶּן־צְרֹ֧ור בֶּן־בְּכֹורַ֛ת בֶּן־אֲפִ֖יחַ בֶּן־אִ֣ישׁ יְמִינִ֑י גִּבֹּ֖ור חָֽיִל׃ 
<a target = '_blank' href='https://geulah.org.il/HaTanach/verse/?verse=73950'/> (9,2)</a> וְלֹֽו־הָיָ֨ה בֵ֜ן וּשְׁמֹ֤ו שָׁאוּל֨ בָּח֣וּר וָטֹ֔וב וְאֵ֥ין אִ֛ישׁ מִבְּנֵ֥י יִשְׂרָאֵ֖ל טֹ֣וב מִמֶּ֑נּוּ מִשִּׁכְמֹ֣ו וָמַ֔עְלָה גָּבֹ֖הַּ מִכָּל־הָעָֽם׃ 
<a target = '_blank' href='https://geulah.org.il/HaTanach/verse/?verse=73960'/> (9,3)</a> וַתֹּאבַ֙דְנָה֙ הָֽאֲתֹנֹ֔ות לְקִ֖ישׁ אֲבִ֣י שָׁא֑וּל וַיֹּ֨אמֶר קִ֜ישׁ אֶל־שָׁא֣וּל בְּנֹ֗ו קַח־נָ֤א אִתְּךָ֙ אֶת־אַחַ֣ד מֵֽהַנְּעָרִ֔ים וְק֣וּם לֵ֔ךְ בַּקֵּ֖שׁ אֶת־הָֽאֲתֹנֹֽת׃ 
<a target = '_blank' href='https://geulah.org.il/HaTanach/verse/?verse=73970'/> (9,4)</a> וַיַּֽעֲבֹ֧ר בְּהַר־אֶפְרַ֛יִם וַיַּֽעֲבֹ֥ר בְּאֶֽרֶץ־שָׁלִ֖שָׁה וְלֹ֣א מָצָ֑אוּ וַיַּֽעַבְר֤וּ בְאֶֽרֶץ־שַֽׁעֲלִים֙ וָאַ֔יִן וַיַּֽעֲבֹ֥ר בְּאֶֽרֶץ־יְמִינִ֖י וְלֹ֥א מָצָֽאוּ׃ 
<a target = '_blank' href='https://geulah.org.il/HaTanach/verse/?verse=73980'/> (9,5)</a> הֵ֗מָּה בָּ֚אוּ בְּאֶ֣רֶץ צ֔וּף וְשָׁא֥וּל אָמַ֛ר לְנַֽעֲרֹ֥ו אֲשֶׁר־עִמֹּ֖ו לְכָ֣ה וְנָשׁ֑וּבָה פֶּן־יֶחְדַּ֥ל אָבִ֛י מִן־הָֽאֲתֹנֹ֖ות וְדָ֥אַג לָֽנוּ׃ 
<a target = '_blank' href='https://geulah.org.il/HaTanach/verse/?verse=73990'/> (9,6)</a> וַיֹּ֣אמֶר לֹ֗ו הִנֵּה־נָ֤א אִֽישׁ־אֱלֹהִים֙ בָּעִ֣יר הַזֹּ֔את וְהָאִ֣ישׁ נִכְבָּ֔ד כֹּ֥ל אֲשֶׁר־יְדַבֵּ֖ר בֹּ֣וא יָבֹ֑וא עַתָּה֙ נֵ֣לֲכָה שָּׁ֔ם אוּלַי֙ יַגִּ֣יד לָ֔נוּ אֶת־דַּרְכֵּ֖נוּ אֲשֶׁר־הָלַ֥כְנוּ עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=74000'/> (9,7)</a> וַיֹּ֨אמֶר שָׁא֜וּל לְנַֽעֲרֹ֗ו וְהִנֵּ֣ה נֵלֵךְ֮ וּמַה־נָּבִ֣יא לָאִישׁ֒ כִּ֤י הַלֶּ֙חֶם֙ אָזַ֣ל מִכֵּלֵ֔ינוּ וּתְשׁוּרָ֥ה אֵֽין־לְהָבִ֖יא לְאִ֣ישׁ הָֽאֱלֹהִ֑ים מָ֖ה אִתָּֽנוּ׃ 
<a target = '_blank' href='https://geulah.org.il/HaTanach/verse/?verse=74010'/> (9,8)</a> וַיֹּ֤סֶף הַנַּ֙עַר֙ לַֽעֲנֹ֣ות אֶת־שָׁא֔וּל וַיֹּ֕אמֶר הִנֵּה֙ נִמְצָ֣א בְיָדִ֔י רֶ֖בַע שֶׁ֣קֶל כָּ֑סֶף וְנָֽתַתִּי֙ לְאִ֣ישׁ הָֽאֱלֹהִ֔ים וְהִגִּ֥יד לָ֖נוּ אֶת־דַּרְכֵּֽנוּ׃ 
<a target = '_blank' href='https://geulah.org.il/HaTanach/verse/?verse=74020'/> (9,9)</a> לְפָנִ֣ים ׀ בְּיִשְׂרָאֵ֗ל כֹּֽה־אָמַ֤ר הָאִישׁ֙ בְּלֶכְתֹּו֙ לִדְרֹ֣ושׁ אֱלֹהִ֔ים לְכ֥וּ וְנֵֽלְכָ֖ה עַד־הָֽרֹאֶ֑ה כִּ֤י לַנָּבִיא֙ הַיֹּ֔ום יִקָּרֵ֥א לְפָנִ֖ים הָֽרֹאֶֽה׃ 
<a target = '_blank' href='https://geulah.org.il/HaTanach/verse/?verse=74030'/> (9,10)</a> וַיֹּ֨אמֶר שָׁא֧וּל לְנַֽעֲרֹ֛ו טֹ֥וב דְּבָרְךָ֖ לְכָ֣ה ׀ נֵלֵ֑כָה וַיֵּֽלְכוּ֙ אֶל־הָעִ֔יר אֲשֶׁר־שָׁ֖ם אִ֥ישׁ הָֽאֱלֹהִֽים׃ 
<a target = '_blank' href='https://geulah.org.il/HaTanach/verse/?verse=74040'/> (9,11)</a> הֵ֗מָּה עֹלִים֙ בְּמַֽעֲלֵ֣ה הָעִ֔יר וְהֵ֙מָּה֙ מָֽצְא֣וּ נְעָרֹ֔ות יֹֽצְאֹ֖ות לִשְׁאֹ֣ב מָ֑יִם וַיֹּֽאמְר֣וּ לָהֶ֔ן הֲיֵ֥שׁ בָּזֶ֖ה הָֽרֹאֶֽה׃ 
<a target = '_blank' href='https://geulah.org.il/HaTanach/verse/?verse=74050'/> (9,12)</a> וַתַּֽעֲנֶ֧ינָה אֹותָ֛ם וַתֹּאמַ֥רְנָה יֵּ֖שׁ הִנֵּ֣ה לְפָנֶ֑יךָ מַהֵ֣ר ׀ עַתָּ֗ה כִּ֤י הַיֹּום֙ בָּ֣א לָעִ֔יר כִּ֣י זֶ֧בַח הַיֹּ֛ום לָעָ֖ם בַּבָּמָֽה׃ 
<a target = '_blank' href='https://geulah.org.il/HaTanach/verse/?verse=74060'/> (9,13)</a> כְּבֹֽאֲכֶ֣ם הָעִ֣יר כֵּ֣ן תִּמְצְא֣וּן אֹתֹ֡ו בְּטֶרֶם֩ יַֽעֲלֶ֨ה הַבָּמָ֜תָה לֶֽאֱכֹ֗ל כִּ֠י לֹֽא־יֹאכַ֤ל הָעָם֙ עַד־בֹּאֹ֔ו כִּי־הוּא֙ יְבָרֵ֣ךְ הַזֶּ֔בַח אַֽחֲרֵי־כֵ֖ן יֹֽאכְל֣וּ הַקְּרֻאִ֑ים וְעַתָּ֣ה עֲל֔וּ כִּֽי־אֹתֹ֥ו כְהַיֹּ֖ום תִּמְצְא֥וּן אֹתֹֽו׃ 
<a target = '_blank' href='https://geulah.org.il/HaTanach/verse/?verse=74070'/> (9,14)</a> וַיַּֽעֲל֖וּ הָעִ֑יר הֵ֗מָּה בָּאִים֙ בְּתֹ֣וךְ הָעִ֔יר וְהִנֵּ֤ה שְׁמוּאֵל֨ יֹצֵ֣א לִקְרָאתָ֔ם לַֽעֲלֹ֖ות הַבָּמָֽה׃    ס 
<a target = '_blank' href='https://geulah.org.il/HaTanach/verse/?verse=74080'/> (9,15)</a> וַ֣יהוָֹ֔ה גָּלָ֖ה אֶת־אֹ֣זֶן שְׁמוּאֵ֑ל יֹ֣ום אֶחָ֔ד לִפְנֵ֥י בֹֽוא־שָׁא֖וּל לֵאמֹֽר׃ 
<a target = '_blank' href='https://geulah.org.il/HaTanach/verse/?verse=74090'/> (9,16)</a> כָּעֵ֣ת ׀ מָחָ֡ר אֶשְׁלַח֩ אֵלֶ֨יךָ אִ֜ישׁ מֵאֶ֣רֶץ בִּנְיָמִ֗ן וּמְשַׁחְתֹּ֤ו לְנָגִיד֙ עַל־עַמִּ֣י יִשְׂרָאֵ֔ל וְהֹושִׁ֥יעַ אֶת־עַמִּ֖י מִיַּ֣ד פְּלִשְׁתִּ֑ים כִּ֤י רָאִ֙יתִי֙ אֶת־עַמִּ֔י כִּ֛י בָּ֥אָה צַֽעֲקָתֹ֖ו אֵלָֽי׃ 
<a target = '_blank' href='https://geulah.org.il/HaTanach/verse/?verse=74100'/> (9,17)</a> וּשְׁמוּאֵ֖ל רָאָ֣ה אֶת־שָׁא֑וּל וַֽיהוָֹ֣ה עָנָ֔הוּ הִנֵּ֤ה הָאִישׁ֙ אֲשֶׁ֣ר אָמַ֣רְתִּי אֵלֶ֔יךָ זֶ֖ה יַעְצֹ֥ר בְּעַמִּֽי׃ 
<a target = '_blank' href='https://geulah.org.il/HaTanach/verse/?verse=74110'/> (9,18)</a> וַיִּגַּ֥שׁ שָׁא֛וּל אֶת־שְׁמוּאֵ֖ל בְּתֹ֣וךְ הַשָּׁ֑עַר וַיֹּ֙אמֶר֙ הַגִּֽידָה־נָּ֣א לִ֔י אֵ֥י זֶ֖ה בֵּ֥ית הָֽרֹאֶֽה׃ 
<a target = '_blank' href='https://geulah.org.il/HaTanach/verse/?verse=74120'/> (9,19)</a> וַיַּ֨עַן שְׁמוּאֵ֜ל אֶת־שָׁא֗וּל וַיֹּ֙אמֶר֙ אָֽנֹכִ֣י הָֽרֹאֶ֔ה עֲלֵ֤ה לְפָנַי֙ הַבָּמָ֔ה וַֽאֲכַלְתֶּ֥ם עִמִּ֖י הַיֹּ֑ום וְשִׁלַּחְתִּ֣יךָ בַבֹּ֔קֶר וְכֹ֛ל אֲשֶׁ֥ר בִּֽלְבָבְךָ֖ אַגִּ֥יד לָֽךְ׃ 
<a target = '_blank' href='https://geulah.org.il/HaTanach/verse/?verse=74130'/> (9,20)</a> וְלַֽאֲתֹנֹ֞ות הָאֹֽבְדֹ֣ות לְךָ֗ הַיֹּום֙ שְׁל֣שֶׁת הַיָּמִ֔ים אַל־תָּ֧שֶׂם אֶֽת־לִבְּךָ֛ לָהֶ֖ם כִּ֣י נִמְצָ֑אוּ וּלְמִי֙ כָּל־חֶמְדַּ֣ת יִשְׂרָאֵ֔ל הֲלֹ֣וא לְךָ֔ וּלְכֹ֖ל בֵּ֥ית אָבִֽיךָ׃  
<a target = '_blank' href='https://geulah.org.il/HaTanach/verse/?verse=74140'/> (9,21)</a> וַיַּ֨עַן שָׁא֜וּל וַיֹּ֗אמֶר הֲלֹ֨וא בֶן־יְמִינִ֤י אָ֙נֹכִי֙ מִקַּטַנֵּי֙  שִׁבְטֵ֣י יִשְׂרָאֵ֔ל וּמִשְׁפַּחְתִּי֙ הַצְּעִרָ֔ה מִכָּל־מִשְׁפְּחֹ֖ות שִׁבְטֵ֣י בִנְיָמִ֑ן וְלָ֨מָּה֙ דִּבַּ֣רְתָּ אֵלַ֔י כַּדָּבָ֖ר הַזֶּֽה׃ 
<a target = '_blank' href='https://geulah.org.il/HaTanach/verse/?verse=74150'/> (9,22)</a> וַיִּקַּ֤ח שְׁמוּאֵל֨ אֶת־שָׁא֣וּל וְאֶת־נַֽעֲרֹ֔ו וַיְבִיאֵ֖ם לִשְׁכָּ֑תָה וַיִּתֵּ֨ן לָהֶ֤ם מָקֹום֙ בְּרֹ֣אשׁ הַקְּרוּאִ֔ים וְהֵ֖מָּה כִּשְׁלשִׁ֥ם אִֽישׁ׃ 
<a target = '_blank' href='https://geulah.org.il/HaTanach/verse/?verse=74160'/> (9,23)</a> וַיֹּ֤אמֶר שְׁמוּאֵל֨ לַטַּבָּ֔ח תְּנָה֙ אֶת־הַמָּנָ֔ה אֲשֶׁ֥ר נָתַ֖תִּי לָ֑ךְ אֲשֶׁר֙ אָמַ֣רְתִּי אֵלֶ֔יךָ שִׂ֥ים אֹתָ֖הּ עִמָּֽךְ׃ 
<a target = '_blank' href='https://geulah.org.il/HaTanach/verse/?verse=74170'/> (9,24)</a> וַיָּ֣רֶם הַ֠טַּבָּח אֶת־הַשֹּׁ֨וק וְהֶֽעָלֶ֜יהָ וַיָּ֣שֶׂם ׀ לִפְנֵ֣י שָׁא֗וּל וַיֹּ֙אמֶר֙ הִנֵּ֤ה הַנִּשְׁאָר֙ שִֽׂים־לְפָנֶ֣יךָ אֱכֹ֔ל כִּ֧י לַמֹּועֵ֛ד שָֽׁמ֯וּר־לְךָ֥ לֵאמֹ֖ר הָעָ֣ם קָרָ֑אתִי וַיֹּ֧אכַל שָׁא֛וּל עִם־שְׁמוּאֵ֖ל בַּיֹּ֥ום הַהֽוּא׃ 
<a target = '_blank' href='https://geulah.org.il/HaTanach/verse/?verse=74180'/> (9,25)</a> וַיֵּֽרְד֥וּ מֵֽהַבָּמָ֖ה הָעִ֑יר וַיְדַבֵּ֥ר עִם־שָׁא֖וּל עַל־הַגָּֽג׃ 
<a target = '_blank' href='https://geulah.org.il/HaTanach/verse/?verse=74190'/> (9,26)</a> וַיַּשְׁכִּ֗מוּ וַיְהִ֞י כַּֽעֲלֹ֤ות הַשַּׁ֙חַר֙ וַיִּקְרָ֨א שְׁמוּאֵ֤ל אֶל־שָׁאוּל֨ הַגָּגָ֯ לֵאמֹ֔ר ק֖וּמָה וַֽאֲשַׁלְּחֶ֑ךָּ וַיָּ֣קָם שָׁא֗וּל וַיֵּֽצְא֧וּ שְׁנֵיהֶ֛ם ה֥וּא וּשְׁמוּאֵ֖ל הַחֽוּצָה׃ 
<a target = '_blank' href='https://geulah.org.il/HaTanach/verse/?verse=74200'/> (9,27)</a> הֵ֗מָּה יֹֽורְדִים֙ בִּקְצֵ֣ה הָעִ֔יר וּשְׁמוּאֵ֞ל אָמַ֣ר אֶל־שָׁא֗וּל אֱמֹ֥ר לַנַּ֛עַר וְיַֽעֲבֹ֥ר לְפָנֵ֖ינוּ וַיַּֽעֲבֹ֑ר וְאַתָּה֙ עֲמֹ֣ד כַּיֹּ֔ום וְאַשְׁמִֽיעֲךָ֖ אֶת־דְּבַ֥ר אֱלֹהִֽים׃  פ 
<a target = '_blank' href='https://geulah.org.il/HaTanach/verse/?verse=74210'/> (10,1)</a> וַיִּקַּ֨ח שְׁמוּאֵ֜ל אֶת־פַּ֥ךְ הַשֶּׁ֛מֶן וַיִּצֹ֥ק עַל־רֹאשֹׁ֖ו וַיִּשָּׁקֵ֑הוּ וַיֹּ֕אמֶר הֲלֹ֗וא כִּֽי־מְשָֽׁחֲךָ֧ יְהוָֹ֛ה עַל־נַֽחֲלָתֹ֖ו לְנָגִֽיד׃ 
<a target = '_blank' href='https://geulah.org.il/HaTanach/verse/?verse=74220'/> (10,2)</a> בְּלֶכְתְּךָ֤ הַיֹּום֙ מֵעִמָּדִ֔י וּמָצָאתָ֩ שְׁנֵ֨י אֲנָשִׁ֜ים עִם־קְבוּרַ֥ת רָחֵ֛ל בִּגְב֥וּל בִּנְיָמִ֖ן בְּצֶלְצַ֑֯ח וְאָֽמְר֣וּ אֵלֶ֗יךָ נִמְצְא֤וּ הָֽאֲתֹנֹות֙ אֲשֶׁ֣ר הָלַ֣כְתָּ לְבַקֵּ֔שׁ וְהִנֵּ֨ה נָטַ֤שׁ אָבִ֙יךָ֙ אֶת־דִּבְרֵ֣י הָֽאֲתֹנֹ֔ות וְדָאַ֤ג לָכֶם֙ לֵאמֹ֔ר מָ֥ה אֶֽעֱשֶׂ֖ה לִבְנִֽי׃ 
<a target = '_blank' href='https://geulah.org.il/HaTanach/verse/?verse=74230'/> (10,3)</a> וְחָֽלַפְתָּ֨ מִשָּׁ֜ם וָהָ֗לְאָה וּבָ֙אתָ֙ עַד־אֵלֹ֣ון תָּבֹ֔ור וּמְצָא֤וּךָ שָּׁם֙ שְׁלשָׁ֣ה אֲנָשִׁ֔ים עֹלִ֥ים אֶל־הָֽאֱלֹהִ֖ים בֵּֽית־אֵ֑ל אֶחָ֞ד נֹשֵׂ֣א ׀ שְׁלשָׁ֣ה גְדָיִ֗ים וְאֶחָד֙ נֹשֵׂ֗א שְׁל֨שֶׁת֙ כִּכְּרֹ֣ות לֶ֔חֶם וְאֶחָ֥ד נֹשֵׂ֖א נֵֽבֶל־יָֽיִן׃ 
<a target = '_blank' href='https://geulah.org.il/HaTanach/verse/?verse=74240'/> (10,4)</a> וְשָֽׁאֲל֥וּ לְךָ֖ לְשָׁלֹ֑ום וְנָֽתְנ֤וּ לְךָ֙ שְׁתֵּי־לֶ֔חֶם וְלָֽקַחְתָּ֖ מִיָּדָֽם׃ 
<a target = '_blank' href='https://geulah.org.il/HaTanach/verse/?verse=74250'/> (10,5)</a> אַ֣חַר כֵּ֗ן תָּבֹוא֙ אֶ֯ל־גִּבְעַ֣ת הָֽאֱלֹהִ֔ים אֲשֶׁר־שָׁ֖ם נְצִבֵ֣י פְלִשְׁתִּ֑ים וִיהִי֩ כְבֹֽאֲךָ֨ שָׁ֜ם הָעִ֗יר וּפָֽגַעְתָּ֞ חֶ֤בֶל נְבִאִים֙ יֹֽרְדִ֣ים מֵֽהַבָּמָ֔ה וְלִפְנֵיהֶ֞ם נֵ֤בֶל וְתֹף֙ וְחָלִ֣יל וְכִנֹּ֔ור וְהֵ֖מָּה מִתְנַבְּאִֽים׃ 
<a target = '_blank' href='https://geulah.org.il/HaTanach/verse/?verse=74260'/> (10,6)</a> וְצָֽלְחָ֤ה עָלֶ֨יךָ֙ ר֣וּחַ יְהוָֹ֔ה וְהִתְנַבִּ֖יתָ עִמָּ֑ם וְנֶהְפַּכְתָּ֖ לְאִ֥ישׁ אַחֵֽר׃ 
<a target = '_blank' href='https://geulah.org.il/HaTanach/verse/?verse=74270'/> (10,7)</a> וְהָיָ֗ה כִּ֥י תָבֹ֛אי֯נָה הָֽאֹתֹ֥ת הָאֵ֖לֶּה לָ֑ךְ עֲשֵׂ֤ה לְךָ֙ אֲשֶׁר־תִּמְצָ֣א יָדֶ֔ךָ כִּ֥י הָֽאֱלֹהִ֖ים עִמָּֽךְ׃ 
<a target = '_blank' href='https://geulah.org.il/HaTanach/verse/?verse=74280'/> (10,8)</a> וְיָֽרַדְתָּ֣ לְפָנַי֮ הַגִּלְגָּל֒ וְהִנֵּ֤ה אָֽנֹכִי֙ יֹרֵ֣ד אֵלֶ֔יךָ לְהַֽעֲלֹ֣ות עֹלֹ֔ות לִזְבֹּ֖חַ זִבְחֵ֣י שְׁלָמִ֑ים שִׁבְעַ֨ת יָמִ֤ים תֹּוחֵל֨ עַד־בֹּואִ֣י אֵלֶ֔יךָ וְהֹֽודַעְתִּ֣י לְךָ֔ אֵ֖ת אֲשֶׁ֥ר תַּֽעֲשֶֽׂה׃ 
<a target = '_blank' href='https://geulah.org.il/HaTanach/verse/?verse=74290'/> (10,9)</a> וְהָיָ֗ה כְּהַפְנֹתֹ֤ו שִׁכְמֹו֙ לָלֶ֨כֶת֙ מֵעִ֣ם שְׁמוּאֵ֔ל וַיַּֽהֲפָךְ־לֹ֥ו אֱלֹהִ֖ים לֵ֣ב אַחֵ֑ר וַיָּבֹ֛אוּ כָּל־הָֽאֹתֹ֥ת הָאֵ֖לֶּה בַּיֹּ֥ום הַהֽוּא׃    ס 
<a target = '_blank' href='https://geulah.org.il/HaTanach/verse/?verse=74300'/> (10,10)</a> וַיָּבֹ֤אוּ שָׁם֙ הַגִּבְעָ֔תָה וְהִנֵּ֥ה חֶֽבֶל־נְבִאִ֖ים לִקְרָאתֹ֑ו וַתִּצְלַ֤ח עָלָיו֙ ר֣וּחַ אֱלֹהִ֔ים וַיִּתְנַבֵּ֖א בְּתֹוכָֽם׃ 
<a target = '_blank' href='https://geulah.org.il/HaTanach/verse/?verse=74310'/> (10,11)</a> וַיְהִ֗י כָּל־יֹֽודְעֹו֙ מֵֽאִ֯תְּמֹ֣ול שִׁלְשֹׁ֔ם וַיִּרְא֕וּ וְהִנֵּ֥ה עִם־נְבִאִ֖ים נִבָּ֑א וַיֹּ֨אמֶר הָעָ֜ם אִ֣ישׁ אֶל־רֵעֵ֗הוּ מַה־זֶּה֙ הָיָ֣ה לְבֶן־קִ֔ישׁ הֲגַ֥ם שָׁא֖וּל בַּנְּבִיאִֽים׃ 
<a target = '_blank' href='https://geulah.org.il/HaTanach/verse/?verse=74320'/> (10,12)</a> וַיַּ֨עַן אִ֥ישׁ מִשָּׁ֛ם וַיֹּ֖אמֶר וּמִ֣י אֲבִיהֶ֑ם עַל־כֵּן֙ הָֽיְתָ֣ה לְמָשָׁ֔ל הֲגַ֥ם שָׁא֖וּל בַּנְּבִאִֽים׃ 
<a target = '_blank' href='https://geulah.org.il/HaTanach/verse/?verse=74330'/> (10,13)</a> וַיְכַל֨ מֵֽהִתְנַבֹּ֔ות וַיָּבֹ֖א הַבָּמָֽה׃ 
<a target = '_blank' href='https://geulah.org.il/HaTanach/verse/?verse=74340'/> (10,14)</a> וַיֹּאמֶר֩ דֹּ֨וד שָׁא֥וּל אֵלָ֛יו וְאֶל־נַֽעֲרֹ֖ו אָ֣ן הֲלַכְתֶּ֑ם וַיֹּ֕אמֶר לְבַקֵּשׁ֙ אֶת־הָ֣אֲתֹנֹ֔ות וַנִּרְאֶ֣ה כִי־אַ֔יִן וַנָּבֹ֖וא אֶל־שְׁמוּאֵֽל׃ 
<a target = '_blank' href='https://geulah.org.il/HaTanach/verse/?verse=74350'/> (10,15)</a> וַיֹּ֖אמֶר דֹּ֣וד שָׁא֑וּל הַגִּֽידָה־נָּ֣א לִ֔י מָֽה־אָמַ֥ר לָכֶ֖ם שְׁמוּאֵֽל׃ 
<a target = '_blank' href='https://geulah.org.il/HaTanach/verse/?verse=74360'/> (10,16)</a> וַיֹּ֤אמֶר שָׁאוּל֨ אֶל־דֹּודֹ֔ו הַגֵּ֤ד הִגִּיד֙ לָ֔נוּ כִּ֥י נִמְצְא֖וּ הָאֲתֹנֹ֑ות וְאֶת־דְּבַ֤ר הַמְּלוּכָה֙ לֹֽא־הִגִּ֣יד לֹ֔ו אֲשֶׁ֖ר אָמַ֥ר שְׁמוּאֵֽל׃  ס 
<a target = '_blank' href='https://geulah.org.il/HaTanach/verse/?verse=74370'/> (10,17)</a> וַיַּצְעֵ֤ק שְׁמוּאֵל֨ אֶת־הָעָ֔ם אֶל־יְהוָֹ֖ה הַמִּצְפָּֽה׃ 
<a target = '_blank' href='https://geulah.org.il/HaTanach/verse/?verse=74380'/> (10,18)</a> וַיֹּ֣אמֶר ׀ אֶל־בְּנֵ֣י יִשְׂרָאֵ֗ל  כֹּֽה־אָמַ֤ר יְהוָֹה֙ אֱלֹהֵ֣י יִשְׂרָאֵ֔ל אָֽנֹכִ֛י הֶֽעֱלֵ֥יתִי אֶת־יִשְׂרָאֵ֖ל מִמִּצְרָ֑יִם וָֽאַצִּ֤יל אֶתְכֶם֙ מִיַּ֣ד מִצְרַ֔יִם וּמִיַּד֙ כָּל־הַמַּמְלָכֹ֔ות הַלֹּֽחֲצִ֖ים אֶתְכֶֽם׃ 
<a target = '_blank' href='https://geulah.org.il/HaTanach/verse/?verse=74390'/> (10,19)</a> וְאַתֶּ֨ם הַיֹּ֜ום מְאַסְתֶּ֣ם אֶת־אֱלֹֽהֵיכֶ֗ם אֲשֶׁר־ה֨וּא מֹושִׁ֣יעַ לָכֶם֮ מִכָּל־רָעֹֽותֵיכֶ֣ם וְצָרֹֽתֵיכֶם֒ וַתֹּ֣אמְרוּ לֹ֔ו כִּי־מֶ֖לֶךְ תָּשִׂ֣ים עָלֵ֑ינוּ וְעַתָּ֗ה הִתְיַצְּבוּ֙ לִפְנֵ֣י יְהוָֹ֔ה לְשִׁבְטֵיכֶ֖ם וּלְאַלְפֵיכֶֽם׃ 
<a target = '_blank' href='https://geulah.org.il/HaTanach/verse/?verse=74400'/> (10,20)</a> וַיַּקְרֵ֣ב שְׁמוּאֵ֔ל אֵ֖ת כָּל־שִׁבְטֵ֣י יִשְׂרָאֵ֑ל וַיִּלָּכֵ֖ד שֵׁ֥בֶט בִּנְיָמִֽן׃ 
<a target = '_blank' href='https://geulah.org.il/HaTanach/verse/?verse=74410'/> (10,21)</a> וַיַּקְרֵ֞ב אֶת־שֵׁ֤בֶט בִּנְיָמִן֙ לְמִשְׁפְּחֹתָ֔ו֯ וַתִּלָּכֵ֖ד מִשְׁפַּ֣חַת הַמַּטְרִ֑י וַיִּלָּכֵד֙ שָׁא֣וּל בֶּן־קִ֔ישׁ וַיְבַקְּשֻׁ֖הוּ וְלֹ֥א נִמְצָֽא׃ 
<a target = '_blank' href='https://geulah.org.il/HaTanach/verse/?verse=74420'/> (10,22)</a> וַיִּשְׁאֲלוּ־עֹוד֙ בַּֽיהוָֹ֔ה הֲבָ֥א עֹ֖וד הֲלֹ֣ם אִ֑ישׁ    ס֯   וַיֹּ֣אמֶר יְהוָֹ֔ה הִנֵּה־ה֥וּא נֶחְבָּ֖א אֶל־הַכֵּלִֽים׃ 
<a target = '_blank' href='https://geulah.org.il/HaTanach/verse/?verse=74430'/> (10,23)</a> וַיָּרֻ֙צוּ֙ וַיִּקָּחֻ֣הוּ מִשָּׁ֔ם וַיִּתְיַצֵּ֖ב בְּתֹ֣וךְ הָעָ֑ם וַיִּגְבַּהּ֙ מִכָּל־הָעָ֔ם מִשִּׁכְמֹ֖ו וָמָֽעְלָה׃ 
<a target = '_blank' href='https://geulah.org.il/HaTanach/verse/?verse=74440'/> (10,24)</a> וַיֹּ֨אמֶר שְׁמוּאֵ֜ל אֶל־כָּל־הָעָ֗ם הַרְּ֯אִיתֶם֙ אֲשֶׁ֣ר בָּֽחַר־בֹּ֣ו יְהוָֹ֔ה כִּ֛י אֵ֥ין כָּמֹ֖הוּ בְּכָל־הָעָ֑ם וַיָּרִ֧עוּ כָל־הָעָ֛ם וַיֹּֽאמְר֖וּ יְחִ֥י הַמֶּֽלֶךְ׃  ס 
<a target = '_blank' href='https://geulah.org.il/HaTanach/verse/?verse=74450'/> (10,25)</a> וַיְדַבֵּ֨ר שְׁמוּאֵ֜ל אֶל־הָעָ֗ם אֵ֚ת מִשְׁפַּ֣ט הַמְּלֻכָ֔ה וַיִּכְתֹּ֣ב בַּסֵּ֔פֶר וַיַּנַּ֖ח לִפְנֵ֣י יְהוָֹ֑ה וַיְשַׁלַּ֧ח שְׁמוּאֵ֛ל אֶת־כָּל־הָעָ֖ם אִ֥ישׁ לְבֵיתֹֽו׃ 
<a target = '_blank' href='https://geulah.org.il/HaTanach/verse/?verse=74460'/> (10,26)</a> וְגַ֨ם־שָׁא֔וּל הָלַ֥ךְ לְבֵיתֹ֖ו גִּבְעָ֑תָה וַיֵּֽלְכ֣וּ עִמֹּ֔ו הַחַ֕יִל אֲשֶׁר־נָגַ֥ע אֱלֹהִ֖ים בְּלִבָּֽם׃ 
<a target = '_blank' href='https://geulah.org.il/HaTanach/verse/?verse=74470'/> (10,27)</a> וּבְנֵ֧י בְלִיַּ֣עַל אָֽמְר֗וּ מַה־יּֽשִׁעֵ֙נוּ֙ זֶ֔ה וַיִּבְזֻ֕הוּ וְלֹֽא־הֵבִ֥יאוּ לֹ֖ו מִנְחָ֑ה וַיְהִ֖י כְּמַֽחֲרִֽישׁ׃  פ 
<a target = '_blank' href='https://geulah.org.il/HaTanach/verse/?verse=74480'/> (11,1)</a> וַיַּ֗עַל נָחָשׁ֙ הָֽעַמֹּונִ֔י וַיִּ֖חַן עַל־יָבֵ֣שׁ גִּלְעָ֑ד וַיֹּ֨אמְר֜וּ כָּל־אַנְשֵׁ֤י יָבֵישׁ֙ אֶל־נָחָ֔שׁ כְּרָת־לָ֥נוּ בְרִ֖ית וְנַֽעַבְדֶֽךָּ׃ 
<a target = '_blank' href='https://geulah.org.il/HaTanach/verse/?verse=74490'/> (11,2)</a> וַיֹּ֣אמֶר אֲלֵיהֶ֗ם נָחָשׁ֙ הָֽעַמֹּונִ֔י בְּזֹאת֙ אֶכְרֹ֣ות לָכֶ֔ם בִּנְקֹ֥ור לָכֶ֖ם כָּל־עֵ֣ין יָמִ֑ין וְשַׂמְתִּ֥יהָ חֶרְפָּ֖ה עַל־כָּל־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=74500'/> (11,3)</a> וַיֹּֽאמְר֨וּ אֵלָ֜יו זִקְנֵ֣י יָבֵ֗ישׁ הֶ֤רֶף לָ֨נוּ֙ שִׁבְעַ֣ת יָמִ֔ים וְנִשְׁלְחָה֙ מַלְאָכִ֔ים בְּכֹ֖ל גְּב֣וּל יִשְׂרָאֵ֑ל וְאִם־אֵ֥ין מֹושִׁ֛יעַ אֹתָ֖נוּ וְיָצָ֥אנוּ אֵלֶֽיךָ׃ 
<a target = '_blank' href='https://geulah.org.il/HaTanach/verse/?verse=74510'/> (11,4)</a> וַיָּבֹ֤אוּ הַמַּלְאָכִים֙ גִּבְעַ֣ת שָׁא֔וּל וַיְדַבְּר֥וּ הַדְּבָרִ֖ים בְּאָזְנֵ֣י הָעָ֑ם וַיִּשְׂא֧וּ כָל־הָעָ֛ם אֶת־קֹולָ֖ם וַיִּבְכּֽוּ׃ 
<a target = '_blank' href='https://geulah.org.il/HaTanach/verse/?verse=74520'/> (11,5)</a> וְהִנֵּ֣ה שָׁא֗וּל בָּ֣א אַֽחֲרֵ֤י הַבָּקָר֙ מִן־הַשָּׂדֶ֔ה וַיֹּ֣אמֶר שָׁא֔וּל מַה־לָּעָ֖ם כִּ֣י יִבְכּ֑וּ וַיְסַ֨פְּרוּ־לֹ֔ו אֶת־דִּבְרֵ֖י אַנְשֵׁ֥י יָבֵֽישׁ׃ 
<a target = '_blank' href='https://geulah.org.il/HaTanach/verse/?verse=74530'/> (11,6)</a> וַתִּצְלַ֤ח רֽוּחַ־אֱלֹהִים֙ עַל־שָׁא֔וּל בְּ֯שָׁמְעֹו אֶת־הַדְּבָרִ֣ים הָאֵ֑לֶּה וַיִּ֥חַר אַפֹּ֖ו מְאֹֽד׃ 
<a target = '_blank' href='https://geulah.org.il/HaTanach/verse/?verse=74540'/> (11,7)</a> וַיִּקַּח֩ צֶ֨מֶד בָּקָ֜ר וַיְנַתְּחֵ֗הוּ וַיְשַׁלַּ֞ח בְּכָל־גְּב֣וּל יִשְׂרָאֵל֮ בְּיַ֣ד הַמַּלְאָכִ֣ים ׀ לֵאמֹר֒ אֲשֶׁר֩ אֵינֶ֨נּוּ יֹצֵ֜א אַֽחֲרֵ֤י שָׁאוּל֨ וְאַחַ֣֯ר שְׁמוּאֵ֔ל כֹּ֥ה יֵֽעָשֶׂ֖ה לִבְקָרֹ֑ו וַיִּפֹּ֤ל פַּֽחַד־יְהוָֹה֙ עַל־הָעָ֔ם וַיֵּֽצְא֖וּ כְּאִ֥ישׁ אֶחָֽד׃ 
<a target = '_blank' href='https://geulah.org.il/HaTanach/verse/?verse=74550'/> (11,8)</a> וַיִּפְקְדֵ֖ם בְּבָ֑זֶק וַיִּֽהְי֤וּ בְנֵֽי־יִשְׂרָאֵל֨ שְׁל֣שׁ מֵאֹ֣ות אֶ֔לֶף וְאִ֥ישׁ יְהוּדָ֖ה שְׁלשִׁ֥ים אָֽלֶף׃ 
<a target = '_blank' href='https://geulah.org.il/HaTanach/verse/?verse=74560'/> (11,9)</a> וַיֹּֽאמְר֞וּ לַמַּלְאָכִ֣ים הַבָּאִ֗ים כֹּ֤ה תֹֽאמְרוּן֙ לְאִישׁ֙ יָבֵ֣ישׁ גִּלְעָ֔ד מָחָ֛ר תִּֽהְיֶה־לָכֶ֥ם תְּשׁוּעָ֖ה בְּ֯חֹם הַשָּׁ֑מֶשׁ וַיָּבֹ֣אוּ הַמַּלְאָכִ֗ים וַיַּגִּ֛ידוּ לְאַנְשֵׁ֥י יָבֵ֖ישׁ וַיִּשְׂמָֽחוּ׃ 
<a target = '_blank' href='https://geulah.org.il/HaTanach/verse/?verse=74570'/> (11,10)</a> וַיֹּֽאמְרוּ֙ אַנְשֵׁ֣י יָבֵ֔ישׁ מָחָ֖ר נֵצֵ֣א אֲלֵיכֶ֑ם וַֽעֲשִׂיתֶ֣ם לָּ֔נוּ כְּכָל־הַטֹּ֖וב בְּעֵֽינֵיכֶֽם׃    ס 
<a target = '_blank' href='https://geulah.org.il/HaTanach/verse/?verse=74580'/> (11,11)</a> וַיְהִ֣י מִמָּֽחֳרָ֗ת וַיָּ֨שֶׂם שָׁא֣וּל אֶת־הָעָם֮ שְׁלשָׁ֣ה רָאשִׁים֒ וַיָּבֹ֤אוּ בְתֹֽוךְ־הַמַּֽחֲנֶה֙ בְּאַשְׁמֹ֣רֶת הַבֹּ֔קֶר וַיַּכּ֥וּ אֶת־עַמֹּ֖ון עַד־חֹ֣ם הַיֹּ֑ום וַיְהִ֤י הַנִּשְׁאָרִים֙ וַיָּפֻ֔צוּ וְלֹ֥א נִשְׁאֲרוּ־בָ֖ם שְׁנַ֥יִם יָֽחַד׃ 
<a target = '_blank' href='https://geulah.org.il/HaTanach/verse/?verse=74590'/> (11,12)</a> וַיֹּ֤אמֶר הָעָם֙ אֶל־שְׁמוּאֵ֔ל מִ֣י הָֽאֹמֵ֔ר שָׁא֖וּל יִמְלֹ֣ךְ עָלֵ֑ינוּ תְּנ֥וּ הָֽאֲנָשִׁ֖ים וּנְמִיתֵֽם׃ 
<a target = '_blank' href='https://geulah.org.il/HaTanach/verse/?verse=74600'/> (11,13)</a> וַיֹּ֣אמֶר שָׁא֔וּל לֹֽא־יוּמַ֥ת אִ֖ישׁ בַּיֹּ֣ום הַזֶּ֑ה כִּ֥י הַיֹּ֛ום עָשָֽׂה־יְהוָֹ֥ה תְּשׁוּעָ֖ה בְּיִשְׂרָאֵֽל׃    ס 
<a target = '_blank' href='https://geulah.org.il/HaTanach/verse/?verse=74610'/> (11,14)</a> ֯וַיֹּ֤אמֶר שְׁמוּאֵל֨ אֶל־הָעָ֔ם לְכ֖וּ וְנֵֽלְכָ֣ה הַגִּלְגָּ֑ל וּנְחַדֵּ֥שׁ שָׁ֖ם הַמְּלוּכָֽה׃ 
<a target = '_blank' href='https://geulah.org.il/HaTanach/verse/?verse=74620'/> (11,15)</a> וַיֵּלְכ֨וּ כָל־הָעָ֜ם הַגִּלְגָּ֗ל וַיַּמְלִכוּ֩ שָׁ֨ם אֶת־שָׁא֜וּל לִפְנֵ֤י יְהוָֹה֙ בַּגִּלְגָּ֔ל וַיִּזְבְּחוּ־שָׁ֛ם זְבָחִ֥ים שְׁלָמִ֖ים לִפְנֵ֣י יְהוָֹ֑ה וַיִּשְׂמַ֨ח שָׁ֥ם שָׁא֛וּל וְכָל־אַנְשֵׁ֥י יִשְׂרָאֵ֖ל עַד־מְאֹֽד׃  פ 
<a target = '_blank' href='https://geulah.org.il/HaTanach/verse/?verse=74630'/> (12,1)</a> וַיֹּ֤אמֶר שְׁמוּאֵל֨ אֶל־כָּל־יִשְׂרָאֵ֔ל הִנֵּה֙ שָׁמַ֣עְתִּי בְקֹֽלְכֶ֔ם לְכֹ֥ל אֲשֶׁר־אֲמַרְתֶּ֖ם לִ֑י וָֽאַמְלִ֥יךְ עֲלֵיכֶ֖ם מֶֽלֶךְ׃ 
<a target = '_blank' href='https://geulah.org.il/HaTanach/verse/?verse=74640'/> (12,2)</a> וְעַתָּ֞ה הִנֵּ֥ה הַמֶּ֣לֶךְ ׀ מִתְהַלֵּ֣ךְ לִפְנֵיכֶ֗ם וַֽאֲנִי֙ זָקַ֣נְתִּי וָשַׂ֔בְתִּי וּבָנַ֖י הִנָּ֣ם אִתְּכֶ֑ם וַֽאֲנִי֙ הִתְהַלַּ֣כְתִּי לִפְנֵיכֶ֔ם מִנְּעֻרַ֖י עַד־הַיֹּ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=74650'/> (12,3)</a> הִֽנְנִ֣י עֲנ֣וּ בִי֩ נֶ֨גֶד יְהוָֹ֜ה וְנֶ֣גֶד מְשִׁיחֹ֗ו אֶת־שֹׁור֩ ׀ מִ֨י לָקַ֜חְתִּי וַֽחֲמֹ֧ור מִ֣י לָקַ֗חְתִּי וְאֶת־מִ֤י עָשַׁ֙קְתִּי֙ אֶת־מִ֣י רַצֹּ֔ותִי וּמִיַּד־מִי֙ לָקַ֣חְתִּי כֹ֔פֶר וְאַעְלִ֥ים עֵינַ֖י בֹּ֑ו וְאָשִׁ֖יב לָכֶֽם׃ 
<a target = '_blank' href='https://geulah.org.il/HaTanach/verse/?verse=74660'/> (12,4)</a> וַיֹּ֣אמְר֔וּ לֹ֥א עֲשַׁקְתָּ֖נוּ וְלֹ֣א רַצֹּותָ֑נוּ וְלֹֽא־לָקַ֥חְתָּ מִיַּד־אִ֖ישׁ מְאֽוּמָה׃ 
<a target = '_blank' href='https://geulah.org.il/HaTanach/verse/?verse=74670'/> (12,5)</a> וַיֹּ֨אמֶר אֲלֵיהֶ֜ם עֵ֧ד יְהוָֹ֣ה בָּכֶ֗ם וְעֵ֤ד מְשִׁיחֹו֙ הַיֹּ֣ום הַזֶּ֔ה כִּ֣י לֹ֧א מְצָאתֶ֛ם בְּיָדִ֖י מְא֑וּמָה וַיֹּ֖אמֶ֯ר עֵֽד׃ 
<a target = '_blank' href='https://geulah.org.il/HaTanach/verse/?verse=74680'/> (12,6)</a> וַיֹּ֥אמֶר שְׁמוּאֵ֖ל אֶל־הָעָ֑ם יְהוָֹ֗ה אֲשֶׁ֤ר עָשָׂה֙ אֶת־משֶׁ֣ה וְאֶֽת־אַֽהֲרֹ֔ן וַֽאֲשֶׁ֧ר הֶֽעֱלָ֛ה אֶת־אֲבֹֽותֵיכֶ֖ם מֵאֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=74690'/> (12,7)</a> וְעַתָּ֗ה הִתְיַצְּב֛וּ וְאִשָּֽׁפְטָ֥ה אִתְּכֶ֖ם לִפְנֵ֣י יְהוָֹ֑ה אֵ֚ת כָּל־צִדְקֹ֣ות יְהוָֹ֔ה אֲשֶׁר־עָשָׂ֥ה אִתְּכֶ֖ם וְאֶת־אֲבֹֽתֵיכֶֽם׃ 
<a target = '_blank' href='https://geulah.org.il/HaTanach/verse/?verse=74700'/> (12,8)</a> כַּֽאֲשֶׁר־בָּ֥א יַֽעֲקֹ֖ב מִצְרָ֑יִם וַיִּזְעֲק֤וּ אֲבֹֽתֵיכֶם֙ אֶל־יְהוָֹ֔ה וַיִּשְׁלַ֨ח יְהוָֹ֜ה אֶת־משֶׁ֣ה וְאֶֽת־אַֽהֲרֹ֗ן וַיֹּוצִ֤יאוּ אֶת־אֲבֹֽותֵיכֶם֙ מִמִּצְרַ֔יִם וַיּֽשִׁיב֖וּם בַּמָּקֹ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=74710'/> (12,9)</a> וַיִּשְׁכְּח֖וּ אֶת־יְהוָֹ֣ה אֱלֹֽהֵיהֶ֑ם וַיִּמְכֹּ֣ר אֹתָ֡ם בְּיַ֣ד סִֽיסְרָא֩ שַׂר־צְבָ֨א חָצֹ֜ור וּבְיַד־פְּלִשְׁתִּ֗ים וּבְיַד֙ מֶ֣לֶךְ מֹואָ֔ב וַיִּלָּֽחֲמ֖וּ בָּֽם׃ 
<a target = '_blank' href='https://geulah.org.il/HaTanach/verse/?verse=74720'/> (12,10)</a> וַיִּזְעֲק֤וּ אֶל־יְהוָֹה֙ וַיֹּֽאמְרֻ֣֯ חָטָ֔אנוּ כִּ֤י עָזַ֙בְנוּ֙ אֶת־יְהוָֹ֔ה וַנַּֽעֲבֹ֥ד אֶת־הַבְּעָלִ֖ים וְאֶת־הָֽעַשְׁתָּרֹ֑ות וְעַתָּ֗ה הַצִּילֵ֛נוּ מִיַּ֥ד אֹֽיְבֵ֖ינוּ וְנַֽעַבְדֶֽךָּ׃ 
<a target = '_blank' href='https://geulah.org.il/HaTanach/verse/?verse=74730'/> (12,11)</a> וַיִּשְׁלַ֤ח יְהוָֹה֙ אֶת־יְרֻבַּ֣עַל וְאֶת־בְּדָ֔ן וְאֶת־יִפְתָּ֖ח וְאֶת־שְׁמוּאֵ֑ל וַיַּצֵּ֨ל אֶתְכֶ֜ם מִיַּ֤ד אֹֽיְבֵיכֶם֙ מִסָּבִ֔יב וַתֵּֽשְׁב֖וּ בֶּֽטַח׃ 
<a target = '_blank' href='https://geulah.org.il/HaTanach/verse/?verse=74740'/> (12,12)</a> וַתִּרְא֗וּ כִּ֣י נָחָ֞שׁ מֶ֣לֶךְ בְּנֵֽי־עַמֹּון֮ בָּ֣א עֲלֵיכֶם֒ וַתֹּ֣אמְרוּ לִ֔י לֹ֕א כִּי־מֶ֖לֶךְ יִמְלֹ֣ךְ עָלֵ֑ינוּ וַֽיהוָֹ֥ה אֱלֹֽהֵיכֶ֖ם מַלְכְּכֶֽם׃ 
<a target = '_blank' href='https://geulah.org.il/HaTanach/verse/?verse=74750'/> (12,13)</a> וְעַתָּ֗ה הִנֵּ֥ה הַמֶּ֛לֶךְ אֲשֶׁ֥ר בְּחַרְתֶּ֖ם אֲשֶׁ֣ר שְׁאֶלְתֶּ֑ם וְהִנֵּ֨ה נָתַ֧ן יְהוָֹ֛ה עֲלֵיכֶ֖ם מֶֽלֶךְ׃ 
<a target = '_blank' href='https://geulah.org.il/HaTanach/verse/?verse=74760'/> (12,14)</a> אִם־תִּֽירְא֣וּ אֶת־יְהוָֹ֗ה וַֽעֲבַדְתֶּ֤ם אֹתֹו֙ וּשְׁמַעְתֶּ֣ם בְּקֹולֹ֔ו וְלֹ֥א תַמְר֖וּ אֶת־פִּ֣י יְהוָֹ֑ה וִֽהְיִתֶ֣ם גַּם־אַתֶּ֗ם וְגַם־הַמֶּ֙לֶךְ֙ אֲשֶׁר־מָלַ֣ךְ עֲלֵיכֶ֔ם אַחַ֖ר יְהוָֹ֥ה אֱלֹֽהֵיכֶֽם׃ 
<a target = '_blank' href='https://geulah.org.il/HaTanach/verse/?verse=74770'/> (12,15)</a> וְאִם־לֹ֤א תִשְׁמְעוּ֙ בְּקֹ֣ול יְהוָֹ֔ה וּמְרִיתֶ֖ם אֶת־פִּ֣י יְהוָֹ֑ה וְהָֽיְתָ֧ה יַד־יְהוָֹ֛ה בָּכֶ֖ם וּבַֽאֲבֹֽותֵיכֶֽם׃ 
<a target = '_blank' href='https://geulah.org.il/HaTanach/verse/?verse=74780'/> (12,16)</a> גַּם־עַתָּה֙ הִתְיַצְּב֣וּ וּרְא֔וּ אֶת־הַדָּבָ֥ר הַגָּדֹ֖ול הַזֶּ֑ה אֲשֶׁ֣ר יְהוָֹ֔ה עֹשֶׂ֖ה לְעֵֽינֵיכֶֽם׃ 
<a target = '_blank' href='https://geulah.org.il/HaTanach/verse/?verse=74790'/> (12,17)</a> הֲלֹ֤וא קְצִֽיר־חִטִּים֙ הַיֹּ֔ום אֶקְרָא֙ אֶל־יְהוָֹ֔ה וְיִתֵּ֥ן קֹלֹ֖ות וּמָטָ֑ר וּדְע֣וּ וּרְא֗וּ כִּי־רָֽעַתְכֶ֤ם רַבָּה֙ אֲשֶׁ֤ר עֲשִׂיתֶם֙ בְּעֵינֵ֣י יְהוָֹ֔ה לִשְׁאֹ֥ול לָכֶ֖ם מֶֽלֶךְ׃  
<a target = '_blank' href='https://geulah.org.il/HaTanach/verse/?verse=74800'/> (12,18)</a> וַיִּקְרָ֤א שְׁמוּאֵל֨ אֶל־יְהוָֹ֔ה וַיִּתֵּ֧ן יְהוָֹ֛ה קֹלֹ֥ת וּמָטָ֖ר בַּיֹּ֣ום הַה֑וּא וַיִּירָ֨א כָל־הָעָ֥ם מְאֹ֛ד אֶת־יְהוָֹ֖ה וְאֶת־שְׁמוּאֵֽל׃ 
<a target = '_blank' href='https://geulah.org.il/HaTanach/verse/?verse=74810'/> (12,19)</a> וַיֹּֽאמְר֨וּ כָל־הָעָ֜ם אֶל־שְׁמוּאֵ֗ל הִתְפַּלֵּ֧ל בְּעַד־עֲבָדֶ֛יךָ אֶל־יְהוָֹ֥ה אֱלֹהֶ֖יךָ וְאַל־נָמ֑וּת כִּֽי־יָסַ֤פְנוּ עַל־כָּל־חַטֹּאתֵ֙ינוּ֙ רָעָ֔ה לִשְׁאֹ֥ל לָ֖נוּ מֶֽלֶךְ׃  
<a target = '_blank' href='https://geulah.org.il/HaTanach/verse/?verse=74820'/> (12,20)</a> וַיֹּ֨אמֶר שְׁמוּאֵ֤ל אֶל־הָעָם֙ אַל־תִּירָ֔אוּ אַתֶּ֣ם עֲשִׂיתֶ֔ם אֵ֥ת כָּל־הָֽרָעָ֖ה הַזֹּ֑את אַ֗ךְ אַל־תָּס֙וּרוּ֙ מֵאַֽחֲרֵ֣י יְהוָֹ֔ה וַֽעֲבַדְתֶּ֥ם אֶת־יְהוָֹ֖ה בְּכָל־לְבַבְכֶֽם׃ 
<a target = '_blank' href='https://geulah.org.il/HaTanach/verse/?verse=74830'/> (12,21)</a> וְלֹ֖א תָּס֑וּרוּ כִּ֣י ׀ אַֽחֲרֵ֣י הַתֹּ֗הוּ אֲשֶׁ֧ר לֹֽא־יֹועִ֛ילוּ וְלֹ֥א יַצִּ֖ילוּ כִּי־תֹ֥הוּ הֵֽמָּה׃֯ 
<a target = '_blank' href='https://geulah.org.il/HaTanach/verse/?verse=74840'/> (12,22)</a> כִּ֠י לֹֽא־יִטֹּ֤שׁ יְהוָֹה֙ אֶת־עַמֹּ֔ו בַּֽעֲב֖וּר שְׁמֹ֣ו הַגָּדֹ֑ול כִּ֚י הֹואִ֣יל יְהוָֹ֔ה לַֽעֲשֹׂ֥ות אֶתְכֶ֛ם לֹ֖ו לְעָֽם׃ 
<a target = '_blank' href='https://geulah.org.il/HaTanach/verse/?verse=74850'/> (12,23)</a> גַּ֣ם אָֽנֹכִ֗י חָלִ֤ילָה לִּי֙ מֵֽחֲטֹ֣א לַֽיהוָֹ֔ה מֵֽחֲדֹ֖ל לְהִתְפַּלֵּ֣ל בַּֽעַדְכֶ֑ם וְהֹֽורֵיתִ֣י אֶתְכֶ֔ם בְּדֶ֥רֶךְ הַטֹּובָ֖ה וְהַיְשָׁרָֽה׃ 
<a target = '_blank' href='https://geulah.org.il/HaTanach/verse/?verse=74860'/> (12,24)</a> אַ֣ךְ ׀ יְר֣֯אוּ אֶת־יְהוָֹ֗ה וַעֲבַדְתֶּ֥ם אֹתֹ֛ו בֶּאֱמֶ֖ת בְּכָל־לְבַבְכֶ֑ם כִּ֣י רְא֔וּ אֵ֥ת אֲשֶׁר־הִגְדִּ֖ל עִמָּכֶֽם׃ 
<a target = '_blank' href='https://geulah.org.il/HaTanach/verse/?verse=74870'/> (12,25)</a> וְאִם־הָרֵ֖עַ תָּרֵ֑עוּ גַּם־אַתֶּ֥ם גַּם־מַלְכְּכֶ֖ם תִּסָּפֽוּ׃  פ 
<a target = '_blank' href='https://geulah.org.il/HaTanach/verse/?verse=74880'/> (13,1)</a> בֶּן־שָׁנָ֖ה שָׁא֣וּל בְּמָלְכֹ֑ו וּשְׁתֵּ֣י שָׁנִ֔ים מָלַ֖ךְ עַל־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=74890'/> (13,2)</a> וַיִּבְחַר־לֹ֨ו שָׁא֜וּל שְׁל֣שֶׁת אֲלָפִים֮ מִיִּשְׂרָאֵל֒ וַיִּֽהְי֨וּ עִם־שָׁא֜וּל אַלְפַּ֗יִם בְּמִכְמָ֯שׂ֙ וּבְהַ֣ר בֵּֽית־אֵ֔ל וְאֶ֗לֶף הָיוּ֙ עִם־יֹ֣ונָתָ֔ן בְּגִבְעַ֖ת בִּנְיָמִ֑ין וְיֶ֣תֶר הָעָ֔ם שִׁלַּ֖ח אִ֥ישׁ לְאֹֽהָלָֽיו׃ 
<a target = '_blank' href='https://geulah.org.il/HaTanach/verse/?verse=74900'/> (13,3)</a> וַיַּ֣ךְ יֹֽונָתָ֗ן אֵ֣ת נְצִ֤יב פְּלִשְׁתִּים֙ אֲשֶׁ֣ר בְּגֶ֔בַע וַיִּשְׁמְע֖וּ פְּלִשְׁתִּ֑ים וְשָׁאוּ֩ל תָּקַ֨ע בַּשֹּׁופָ֤ר בְּכָל־הָאָ֙רֶץ֙ לֵאמֹ֔ר יִשְׁמְע֖וּ הָֽעִבְרִֽים׃ 
<a target = '_blank' href='https://geulah.org.il/HaTanach/verse/?verse=74910'/> (13,4)</a> וְכָל־יִשְׂרָאֵ֞ל שָֽׁמְע֣וּ לֵאמֹ֗ר הִכָּ֤ה שָׁאוּל֨ אֶת־נְצִ֣יב פְּלִשְׁתִּ֔ים וְגַם־נִבְאַשׁ יִשְׂרָאֵ֖ל בַּפְּלִשְׁתִּ֑ים וַיִּצָּֽעֲק֥וּ הָעָ֛ם אַֽחֲרֵ֥י שָׁא֖וּל הַגִּלְגָּֽל׃ 
<a target = '_blank' href='https://geulah.org.il/HaTanach/verse/?verse=74920'/> (13,5)</a> וּפְלִשְׁתִּ֞ים נֶֽאֶסְפ֣וּ ׀ לְהִלָּחֵ֣ם עִם־יִשְׂרָאֵ֗ל שְׁלשִׁ֨ים אֶ֤לֶף רֶ֙כֶב֙ וְשֵׁ֤שֶׁת אֲלָפִים֙ פָּֽרָשִׁ֔ים וְעָ֕ם כַּחֹ֛ול אֲשֶׁ֥ר עַל־שְׂפַֽת־הַיָּ֖ם לָרֹ֑ב וַיַּֽעֲלוּ֙ וַיַּֽחֲנ֣וּ בְּמִכְמָ֔שׂ קִדְמַ֖ת בֵּ֥ית אָֽוֶן׃ 
<a target = '_blank' href='https://geulah.org.il/HaTanach/verse/?verse=74930'/> (13,6)</a> וְאִ֨ישׁ יִשְׂרָאֵ֤ל רָאוּ֙ כִּ֣י צַר־לֹ֔ו כִּ֥י נִגַּ֖שׂ הָעָ֑ם וַיִּתְחַבְּא֣וּ הָעָ֗ם בַּמְּעָרֹ֤ות וּבַֽחֲוָחִים֙ וּבַסְּלָעִ֔ים וּבַצְּרִחִ֖ים וּבַבֹּרֹֽות׃ 
<a target = '_blank' href='https://geulah.org.il/HaTanach/verse/?verse=74940'/> (13,7)</a> וְעִבְרִ֗ים עָֽבְרוּ֙ אֶת־הַיַּרְדֵּ֔ן אֶ֥רֶץ גָּ֖ד וְגִלְעָ֑ד וְשָׁאוּל֨ עֹודֶ֣נּוּ בַגִּלְגָּ֔ל וְכָל־הָעָ֖ם חָֽרְד֥וּ אַֽחֲרָֽיו׃ 
<a target = '_blank' href='https://geulah.org.il/HaTanach/verse/?verse=74950'/> (13,8)</a> וַיֹּ֣י֯חֶל ׀ שִׁבְעַ֣ת יָמִ֗ים לַמֹּועֵד֙ אֲשֶׁ֣ר שְׁמוּאֵ֔ל וְלֹא־בָ֥א שְׁמוּאֵ֖ל הַגִּלְגָּ֑ל וַיָּ֥פֶץ הָעָ֖ם מֵֽעָלָֽיו׃ 
<a target = '_blank' href='https://geulah.org.il/HaTanach/verse/?verse=74960'/> (13,9)</a> וַיֹּ֣אמֶר שָׁא֔וּל הַגִּ֣שׁוּ אֵלַ֔י הָֽעֹלָ֖ה וְהַשְּׁלָמִ֑ים וַיַּ֖עַל הָֽעֹלָֽה׃ 
<a target = '_blank' href='https://geulah.org.il/HaTanach/verse/?verse=74970'/> (13,10)</a> וַיְהִ֗י כְּכַלֹּתֹו֙ לְהַֽעֲלֹ֣ות הָֽעֹלָ֔ה וְהִנֵּ֥ה שְׁמוּאֵ֖ל בָּ֑א וַיֵּצֵ֥א שָׁא֛וּל לִקְרָאתֹ֖ו לְבָֽרֲכֹֽו׃ 
<a target = '_blank' href='https://geulah.org.il/HaTanach/verse/?verse=74980'/> (13,11)</a> וַיֹּ֥אמֶר שְׁמוּאֵ֖ל מֶ֣ה עָשִׂ֑יתָ וַיֹּ֣אמֶר שָׁא֡וּל כִּֽי־רָאִיתִי֩ כִּֽ֯י־נָפַ֨ץ הָעָ֜ם מֵֽעָלַ֗י וְאַתָּה֙ לֹֽא־בָ֙אתָ֙ לְמֹועֵ֣ד הַיָּמִ֔ים וּפְלִשְׁתִּ֖ים נֶֽאֱסָפִ֥ים מִכְמָֽשׂ׃ 
<a target = '_blank' href='https://geulah.org.il/HaTanach/verse/?verse=74990'/> (13,12)</a> וָֽאֹמַ֗ר עַ֠תָּה יֵֽרְד֨וּ פְלִשְׁתִּ֤ים אֵלַי֙ הַגִּלְגָּ֔ל וּפְנֵ֥י יְהוָֹ֖ה לֹ֣א חִלִּ֑יתִי וָ֣אֶתְאַפַּ֔ק וָאַֽעֲלֶ֖ה הָֽעֹלָֽה׃ 
<a target = '_blank' href='https://geulah.org.il/HaTanach/verse/?verse=75000'/> (13,13)</a> וַיֹּ֧אמֶר שְׁמוּאֵ֛ל אֶל־שָׁא֖וּל נִסְכָּ֑לְתָּ לֹ֣א שָׁמַ֗רְתָּ אֶת־מִצְוַ֞ת יְהוָֹ֤ה אֱלֹהֶ֙יךָ֙ אֲשֶׁ֣ר צִוָּ֔ךְ כִּ֣י עַתָּ֗ה הֵכִ֨ין יְהוָֹ֧ה אֶת־מַמְלַכְתְּךָ֛ אֶל־יִשְׂרָאֵ֖ל עַד־עֹולָֽם׃ 
<a target = '_blank' href='https://geulah.org.il/HaTanach/verse/?verse=75010'/> (13,14)</a> וְעַתָּ֖ה מַמְלַכְתְּךָ֣ לֹֽא־תָק֑וּם בִּקֵּשׁ֩ יְהוָֹ֨ה לֹ֜ו אִ֣ישׁ כִּלְבָבֹ֗ו וַיְצַוֵּ֨הוּ יְהוָֹ֤ה לְנָגִיד֙ עַל־עַמֹּ֔ו כִּ֚י לֹ֣א שָׁמַ֔רְתָּ אֵ֥ת אֲשֶׁר־צִוְּךָ֖ יְהוָֹֽה׃  ס 
<a target = '_blank' href='https://geulah.org.il/HaTanach/verse/?verse=75020'/> (13,15)</a> וַיָּ֣קָם שְׁמוּאֵ֗ל וַיַּ֛עַל מִן־הַגִּלְגָּ֖ל גִּבְעַ֣ת בִּנְיָמִ֑ן וַיִּפְקֹ֣ד שָׁא֗וּל אֶת־הָעָם֙ הַנִּמְצְאִ֣ים עִמֹּ֔ו כְּשֵׁ֥שׁ מֵאֹ֖ות אִֽישׁ׃ 
<a target = '_blank' href='https://geulah.org.il/HaTanach/verse/?verse=75030'/> (13,16)</a> וְשָׁא֞וּל וְיֹֽונָתָ֣ן בְּנֹ֗ו וְהָעָם֙ הַנִּמְצָ֣א עִמָּ֔ם יֽשְׁבִ֖ים בְּגֶ֣בַע בִּנְיָמִ֑ן וּפְלִשְׁתִּ֖ים חָנ֥וּ בְּמִכְמָֽשׂ׃ 
<a target = '_blank' href='https://geulah.org.il/HaTanach/verse/?verse=75040'/> (13,17)</a> וַיֵּצֵ֧א הַמַּשְׁחִ֛ית מִמַּֽחֲנֵ֥ה פְלִשְׁתִּ֖ים שְׁלשָׁ֣ה רָאשִׁ֑ים הָרֹ֨אשׁ אֶחָ֥ד יִפְנֶ֛ה אֶל־דֶּ֥רֶךְ עָפְרָ֖ה אֶל־אֶ֥רֶץ שׁוּעָֽל׃ 
<a target = '_blank' href='https://geulah.org.il/HaTanach/verse/?verse=75050'/> (13,18)</a> וְהָרֹ֤אשׁ אֶחָד֙ יִפְנֶ֔ה דֶּ֖רֶךְ בֵּ֣ית חֹרֹ֑ון וְהָרֹ֨אשׁ אֶחָ֤ד יִפְנֶה֙ דֶּ֣רֶךְ הַגְּב֔וּל הַנִּשְׁקָ֛ף עַל־גֵּ֥י הַצְּבֹעִ֖ים הַמִּדְבָּֽרָה׃    ס 
<a target = '_blank' href='https://geulah.org.il/HaTanach/verse/?verse=75060'/> (13,19)</a> וְחָרָשׁ֙ לֹ֣א יִמָּצֵ֔א בְּכֹ֖ל אֶ֣רֶץ יִשְׂרָאֵ֑ל כִּי־אָֽמְרֻ֣֯  פְלִשְׁתִּ֔ים פֶּ֚ן יַֽעֲשׂ֣וּ הָֽעִבְרִ֔ים חֶ֖רֶב אֹ֥ו חֲנִֽית׃ 
<a target = '_blank' href='https://geulah.org.il/HaTanach/verse/?verse=75070'/> (13,20)</a> וַיֵּֽרְד֥וּ כָל־יִשְׂרָאֵ֖ל הַפְּלִשְׁתִּ֑ים לִ֠לְטֹושׁ אִ֣ישׁ אֶת־מַֽחֲרַשְׁתֹּ֤ו וְאֶת־אֵתֹו֙ וְאֶת־קַרְדֻּמֹּ֔ו וְאֵ֖ת מַֽחֲרֵֽשָׁתֹֽו׃ 
<a target = '_blank' href='https://geulah.org.il/HaTanach/verse/?verse=75080'/> (13,21)</a> וְֽהָֽיְתָ֞ה הַפְּצִ֣ירָה פִּ֗ים לַמַּֽחֲרֵשֹׁות֙ וְלָ֣אֵתִ֔ים וְלִשְׁל֥שׁ קִלְּשֹׁ֖ון וּלְהַקַּרְדֻּמִּ֣ים וּלְהַצִּ֖יב הַדָּֽרְבָֽן׃ 
<a target = '_blank' href='https://geulah.org.il/HaTanach/verse/?verse=75090'/> (13,22)</a> וְהָיָה֙ בְּיֹ֣ום מִלְחֶ֔מֶת וְלֹ֨א נִמְצָ֜א חֶ֤רֶב וַֽחֲנִית֙ בְּיַ֣ד כָּל־הָעָ֔ם אֲשֶׁ֥ר אֶת־שָׁא֖וּל וְאֶת־יֹֽונָתָ֑ן וַתִּמָּצֵ֣א לְשָׁא֔וּל וּלְיֹֽונָתָ֖ן בְּנֹֽו׃ 
<a target = '_blank' href='https://geulah.org.il/HaTanach/verse/?verse=75100'/> (13,23)</a> וַיֵּצֵא֙ מַצַּ֣ב פְּלִשְׁתִּ֔ים אֶל־מַֽעֲבַ֖ר מִכְמָֽשׂ׃    פ 
<a target = '_blank' href='https://geulah.org.il/HaTanach/verse/?verse=75110'/> (14,1)</a> וַיְהִ֣י הַיֹּ֗ום וַיֹּ֨אמֶר יֹֽונָתָ֤ן בֶּן־שָׁאוּל֨ אֶל־הַנַּ֙עַר֙ נֹשֵׂ֣א כֵלָ֔יו לְכָ֗ה וְנַעְבְּרָה֙ אֶל־מַצַּ֣ב פְּלִשְׁתִּ֔ים אֲשֶׁ֖ר מֵעֵ֣בֶר הַלָּ֑ז וּלְאָבִ֖יו לֹ֥א הִגִּֽיד׃ 
<a target = '_blank' href='https://geulah.org.il/HaTanach/verse/?verse=75120'/> (14,2)</a> וְשָׁא֗וּל יֹושֵׁב֙ בִּקְצֵ֣ה הַגִּבְעָ֔ה תַּ֥חַת הָֽרִמֹּ֖ון אֲשֶׁ֣ר בְּמִגְרֹ֑ון וְהָעָם֙ אֲשֶׁ֣ר עִמֹּ֔ו כְּשֵׁ֥שׁ מֵאֹ֖ות אִֽישׁ׃ 
<a target = '_blank' href='https://geulah.org.il/HaTanach/verse/?verse=75130'/> (14,3)</a> וַֽאֲחִיָּ֣ה בֶן־אֲחִט֡וּב אֲחִ֡י אִֽי־כָבֹוד֩ ׀ בֶּן־פִּֽינְחָ֨ס בֶּן־עֵלִ֜י כֹּהֵ֧ן יְהוָֹ֛ה בְּשִׁלֹ֖ה נֹשֵׂ֣א אֵפֹ֑וד וְהָעָם֙ לֹ֣א יָדַ֔ע כִּ֥י הָלַ֖ךְ יֹֽונָתָֽן׃ 
<a target = '_blank' href='https://geulah.org.il/HaTanach/verse/?verse=75140'/> (14,4)</a> וּבֵ֣ין הַמַּעְבְּרֹ֗ות אֲשֶׁ֨ר בִּקֵּ֤שׁ יֹֽונָתָן֙ לַֽעֲבֹר֙ עַל־מַצַּ֣ב פְּלִשְׁתִּ֔ים שֵֽׁן־הַסֶּ֤לַע מֵֽהָעֵ֙בֶר֙ מִזֶּ֔ה וְשֵֽׁן־הַסֶּ֥לַע מֵֽהָעֵ֖בֶר מִזֶּ֑ה וְשֵׁ֤ם הָֽאֶחָד֙ בֹּוצֵ֔ץ וְשֵׁ֥ם הָֽאֶחָ֖ד סֶֽנֶה׃ 
<a target = '_blank' href='https://geulah.org.il/HaTanach/verse/?verse=75150'/> (14,5)</a> הַשֵּׁ֧ן הָֽאֶחָ֛ד מָצ֥וּק מִצָּפֹ֖ון מ֣וּל מִכְמָ֑שׂ וְהָֽאֶחָ֥ד מִנֶּ֖גֶב מ֥וּל גָּֽבַע׃  
<a target = '_blank' href='https://geulah.org.il/HaTanach/verse/?verse=75160'/> (14,6)</a> וַיֹּ֨אמֶר יְהֹֽונָתָ֜ן אֶל־הַנַּ֣עַר ׀ נֹשֵׂ֣א כֵלָ֗יו לְכָה֙ וְנַעְבְּרָ֗ה אֶל־מַצַּב֙ הָֽעֲרֵלִ֣ים הָאֵ֔לֶּה אוּלַ֛י יַֽעֲשֶׂ֥ה יְהוָֹ֖ה לָ֑נוּ כִּ֣י אֵ֤ין לַֽיהוָֹה֙ מַעְצֹ֔ור לְהֹושִׁ֥יעַ בְּרַ֖ב אֹ֥ו בִמְעָֽט׃ 
<a target = '_blank' href='https://geulah.org.il/HaTanach/verse/?verse=75170'/> (14,7)</a> וַיֹּ֤אמֶר לֹו֙ נֹשֵׂ֣א כֵלָ֔יו עֲשֵׂ֖ה כָּל־אֲשֶׁ֣ר בִּלְבָבֶ֑ךָ נְטֵ֣ה לָ֔ךְ הִֽנְנִ֥י עִמְּךָ֖ כִּלְבָבֶֽךָ׃ 
<a target = '_blank' href='https://geulah.org.il/HaTanach/verse/?verse=75180'/> (14,8)</a> וַיֹּ֙אמֶר֙ יְהֹ֣ונָתָ֔ן הִנֵּ֛ה אֲנַ֥חְנוּ עֹֽבְרִ֖ים אֶל־הָֽאֲנָשִׁ֑ים וְנִגְלִ֖ינוּ אֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=75190'/> (14,9)</a> אִם־כֹּ֤ה יֹֽאמְרוּ֙ אֵלֵ֔ינוּ דֹ֕מּוּ  עַד־הַגִּיעֵ֖נוּ אֲלֵיכֶ֑ם וְעָמַ֣דְנוּ תַחְתֵּ֔ינוּ וְלֹ֥א נַֽעֲלֶ֖ה אֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=75200'/> (14,10)</a> וְאִם־כֹּ֨ה יֹֽאמְר֜וּ עֲל֤וּ עָלֵ֨ינוּ֙ וְעָלִ֔ינוּ כִּֽי־נְתָנָ֥ם יְהוָֹ֖ה בְּיָדֵ֑נוּ וְזֶה־לָּ֖נוּ הָאֹֽות׃ 
<a target = '_blank' href='https://geulah.org.il/HaTanach/verse/?verse=75210'/> (14,11)</a> וַיִּגָּל֣וּ שְׁנֵיהֶ֔ם אֶל־מַצַּ֖ב פְּלִשְׁתִּ֑ים וַיֹּֽאמְר֣וּ פְלִשְׁתִּ֔ים הִנֵּ֤ה עִבְרִים֙ יֹֽצְאִ֔ים מִן־הַֽחֹרִ֖ים אֲשֶׁ֥ר הִתְחַבְּאוּ־שָֽׁם׃ 
<a target = '_blank' href='https://geulah.org.il/HaTanach/verse/?verse=75220'/> (14,12)</a> וַיַּֽעֲנוּ֩ אַנְשֵׁ֨י הַמַּצָּבָ֜ה אֶת־יֹֽונָתָ֣ן ׀ וְאֶת־נֹשֵׂ֣א כֵלָ֗יו וַיֹּֽאמְרוּ֙ עֲל֣וּ אֵלֵ֔ינוּ וְנֹודִ֥יעָה אֶתְכֶ֖ם דָּבָ֑ר וַיֹּ֨אמֶר יֹֽונָתָ֜ן אֶל־נֹשֵׂ֤א כֵלָיו֙ עֲלֵ֣ה אַֽחֲרַ֔י כִּֽי־נְתָנָ֥ם יְהוָֹ֖ה בְּיַ֥ד יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=75230'/> (14,13)</a> וַיַּ֣עַל יֹֽונָתָ֗ן עַל־יָדָיו֙ וְעַל־רַגְלָ֔יו וְנֹשֵׂ֥א כֵלָ֖יו אַֽחֲרָ֑יו וַיִּפְּלוּ֙ לִפְנֵ֣י יֹֽונָתָ֔ן וְנֹשֵׂ֥א כֵלָ֖יו מְמֹותֵ֥ת אַֽחֲרָֽיו׃ 
<a target = '_blank' href='https://geulah.org.il/HaTanach/verse/?verse=75240'/> (14,14)</a> וַתְּהִ֞י הַמַּכָּ֣ה הָרִֽאשֹׁנָ֗ה אֲשֶׁ֨ר הִכָּ֧ה יֹֽונָתָ֛ן וְנֹשֵׂ֥א כֵלָ֖יו כְּעֶשְׂרִ֣ים אִ֑ישׁ כְּבַֽחֲצִ֥י מַֽעֲנָ֖ה צֶ֥מֶד שָׂדֶֽה׃ 
<a target = '_blank' href='https://geulah.org.il/HaTanach/verse/?verse=75250'/> (14,15)</a> וַתְּהִי֩ חֲרָדָ֨ה בַמַּֽחֲנֶ֤ה בַשָּׂדֶה֙ וּבְכָל־הָעָ֔ם הַמַּצָּב֙ וְהַמַּשְׁחִ֔ית חָֽרְד֖וּ גַּם־הֵ֑מָּה וַתִּרְגַּ֣ז הָאָ֔רֶץ וַתְּהִ֖י לְחֶרְדַּ֥ת אֱלֹהִֽים׃ 
<a target = '_blank' href='https://geulah.org.il/HaTanach/verse/?verse=75260'/> (14,16)</a> וַיִּרְא֤וּ הַצֹּפִים֙ לְשָׁא֔וּל בְּגִבְעַ֖ת בִּנְיָמִ֑ן וְהִנֵּ֧ה הֶֽהָמֹ֛ון נָמֹ֖וג וַיֵּ֥לֶךְ וַֽהֲלֹֽם׃  ס 
<a target = '_blank' href='https://geulah.org.il/HaTanach/verse/?verse=75270'/> (14,17)</a> וַיֹּ֣אמֶר שָׁא֗וּל לָעָם֙ אֲשֶׁ֣ר אִתֹּ֔ו פִּקְדוּ־נָ֣א וּרְא֔וּ מִ֖י הָלַ֣ךְ מֵֽעִמָּ֑נוּ וַיִּפְקְד֔וּ וְהִנֵּ֛ה אֵ֥ין יֹֽונָתָ֖ן וְנֹשֵׂ֥א כֵלָֽיו׃ 
<a target = '_blank' href='https://geulah.org.il/HaTanach/verse/?verse=75280'/> (14,18)</a> וַיֹּ֤אמֶר שָׁאוּל֨ לַֽאֲחִיָּ֔ה הַגִּ֖ישָׁה אֲרֹ֣ון הָֽאֱלֹהִ֑ים כִּֽי־הָיָ֞ה אֲרֹ֧ון הָֽאֱלֹהִ֛ים בַּיֹּ֥ום הַה֖וּא וּבְנֵ֥י יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=75290'/> (14,19)</a> וַיְהִ֗י עַ֣ד דִּבֶּ֤ר שָׁאוּל֨ אֶל־הַכֹּהֵ֔ן וְהֶֽהָמֹ֗ון אֲשֶׁר֙ בְּמַֽחֲנֵ֣ה פְלִשְׁתִּ֔ים וַיֵּ֥לֶךְ הָלֹ֖וךְ וָרָ֑ב  פ֯  וַיֹּ֧אמֶר שָׁא֛וּל אֶל־הַכֹּהֵ֖ן אֱסֹ֥ף יָדֶֽךָ׃ 
<a target = '_blank' href='https://geulah.org.il/HaTanach/verse/?verse=75300'/> (14,20)</a> וַיִּזָּעֵ֣ק שָׁא֗וּל וְכָל־הָעָם֙ אֲשֶׁ֣ר אִתֹּ֔ו וַיָּבֹ֖אוּ עַד־הַמִּלְחָמָ֑ה וְהִנֵּ֨ה הָֽיְתָ֜ה חֶ֤רֶב אִישׁ֙ בְּרֵעֵ֔הוּ מְהוּמָ֖ה גְּדֹולָ֥ה מְאֹֽד׃ 
<a target = '_blank' href='https://geulah.org.il/HaTanach/verse/?verse=75310'/> (14,21)</a> וְהָֽעִבְרִ֗ים הָי֤וּ לַפְּלִשְׁתִּים֙ כְּאֶתְמֹ֣ול שִׁלְשֹׁ֔ום אֲשֶׁ֨ר עָל֥וּ עִמָּ֛ם בַּמַּֽחֲנֶ֖ה סָבִ֑יב וְגַם־הֵ֗מָּה לִֽהְיֹות֙ עִם־יִשְׂרָאֵ֔ל אֲשֶׁ֥ר עִם־שָׁא֖וּל וְיֹֽונָתָֽן׃ 
<a target = '_blank' href='https://geulah.org.il/HaTanach/verse/?verse=75320'/> (14,22)</a> וְכֹל֩ אִ֨ישׁ יִשְׂרָאֵ֜ל הַמִּתְחַבְּאִ֤ים בְּהַר־אֶפְרַ֙יִם֙ שָֽׁמְע֔וּ כִּי־נָ֖סוּ פְּלִשְׁתִּ֑ים וַיַּדְבְּק֥וּ גַם־הֵ֛מָּה אַֽחֲרֵיהֶ֖ם בַּמִּלְחָמָֽה׃ 
<a target = '_blank' href='https://geulah.org.il/HaTanach/verse/?verse=75330'/> (14,23)</a> וַיֹּ֧ושַׁע יְהוָֹ֛ה בַּיֹּ֥ום הַה֖וּא אֶת־יִשְׂרָאֵ֑ל וְהַ֨מִּלְחָמָ֔ה עָֽבְרָ֖ה אֶת־בֵּ֥ית אָֽוֶן׃ 
<a target = '_blank' href='https://geulah.org.il/HaTanach/verse/?verse=75340'/> (14,24)</a> וְאִֽישׁ־יִשְׂרָאֵ֥ל נִגַּ֖שׂ בַּיֹּ֣ום הַה֑וּא וַיֹּאֶל֩ שָׁא֨וּל אֶת־הָעָ֜ם לֵאמֹ֗ר אָר֣וּר הָ֠אִישׁ אֲשֶׁר־יֹ֨אכַל לֶ֜חֶם עַד־הָעֶ֗רֶב וְנִקַּמְתִּי֙ מֵאֹ֣יְבַ֔י וְלֹֽא־טָעַ֥ם כָּל־הָעָ֖ם לָֽחֶם׃ 
<a target = '_blank' href='https://geulah.org.il/HaTanach/verse/?verse=75350'/> (14,25)</a> וְכָל־הָאָ֖רֶץ בָּ֣אוּ בַיָּ֑עַר וַיְהִ֥י דְבַ֖שׁ עַל־פְּנֵ֥י הַשָּׂדֶֽה׃ 
<a target = '_blank' href='https://geulah.org.il/HaTanach/verse/?verse=75360'/> (14,26)</a> וַיָּבֹ֤א הָעָם֙ אֶל־הַיַּ֔עַר וְהִנֵּ֖ה הֵ֣לֶךְ דְּבָ֑שׁ וְאֵֽין־מַשִּׂ֤יג יָדֹו֙ אֶל־פִּ֔יו כִּֽי־יָרֵ֥א הָעָ֖ם אֶת־הַשְּׁבֻעָֽה׃ 
<a target = '_blank' href='https://geulah.org.il/HaTanach/verse/?verse=75370'/> (14,27)</a> וְיֹֽונָתָ֣ן לֹֽא־שָׁמַ֗ע בְּהַשְׁבִּ֣יעַ אָבִיו֮ אֶת־הָעָם֒ וַיִּשְׁלַ֗ח אֶת־קְצֵ֤ה הַמַּטֶּה֙ אֲשֶׁ֣ר בְּיָדֹ֔ו וַיִּטְבֹּ֥ל אֹותָ֖הּ בְּיַעְרַ֣ת הַדְּבָ֑שׁ וַיָּ֤שֶׁב יָדֹו֙ אֶל־פִּ֔יו וַתָּרֹ֖֯אְנָה עֵינָֽיו׃ 
<a target = '_blank' href='https://geulah.org.il/HaTanach/verse/?verse=75380'/> (14,28)</a> וַיַּעַן֩ אִ֨ישׁ מֵֽהָעָ֜ם וַיֹּ֗אמֶר הַשְׁבֵּעַ֩ הִשְׁבִּ֨יעַ אָבִ֤יךָ אֶת־הָעָם֙ לֵאמֹ֔ר אָר֥וּר הָאִ֛ישׁ אֲשֶׁר־יֹ֥אכַל לֶ֖חֶם הַיֹּ֑ום וַיָּ֖עַף הָעָֽם׃ 
<a target = '_blank' href='https://geulah.org.il/HaTanach/verse/?verse=75390'/> (14,29)</a> וַיֹּ֙אמֶר֙ יֹֽונָתָ֔ן עָכַ֥ר אָבִ֖י אֶת־הָאָ֑רֶץ רְאוּ־נָא֙ כִּי־אֹ֣רוּ עֵינַ֔י כִּ֣י טָעַ֔מְתִּי מְעַ֖ט דְּבַ֥שׁ הַזֶּֽה׃ 
<a target = '_blank' href='https://geulah.org.il/HaTanach/verse/?verse=75400'/> (14,30)</a> אַ֗ף כִּ֡י לוּא֩ אָכֹ֨ל אָכַ֤ל הַיֹּום֙ הָעָ֔ם מִשְּׁלַ֥ל אֹֽיְבָ֖יו אֲשֶׁ֣ר מָצָ֑א כִּֽי־עַתָּ֛ה לֹא־רָֽבְתָ֥ה מַכָּ֖ה בַּפְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=75410'/> (14,31)</a> וַיַּכּ֞וּ בַּיֹּ֤ום הַהוּא֙ בַּפְּלִשְׁתִּ֔ים מִמִּכְמָ֖שׂ אַיָּלֹ֑נָה וַיָּ֥עַף הָעָ֖ם מְאֹֽד׃ 
<a target = '_blank' href='https://geulah.org.il/HaTanach/verse/?verse=75420'/> (14,32)</a> וַיַּעַשׂ֯ הָעָם֙ אֶל־ַ֯שָּׁלָל וַיִּקְח֨וּ צֹ֧אן וּבָקָ֛ר וּבְנֵ֥י בָקָ֖ר וַיִּשְׁחֲט֣וּ אָ֑רְצָה וַיֹּ֥אכַל הָעָ֖ם עַל־הַדָּֽם׃ 
<a target = '_blank' href='https://geulah.org.il/HaTanach/verse/?verse=75430'/> (14,33)</a> וַיַּגִּ֤ידוּ לְשָׁאוּל֨ לֵאמֹ֔ר הִנֵּ֥ה הָעָ֛ם חֹטִ֥א֯ים לַֽיהוָֹ֖ה לֶֽאֱכֹ֣ל עַ֯ל־הַדָּ֑ם וַיֹּ֣אמֶר בְּגַדְתֶּ֔ם גֹּ֧לּוּ אֵלַ֛י הַיֹּ֖ום אֶ֥בֶן גְּדֹולָֽה׃ 
<a target = '_blank' href='https://geulah.org.il/HaTanach/verse/?verse=75440'/> (14,34)</a> וַיֹּ֣אמֶר שָׁא֣וּל פֻּ֣צוּ בָעָ֡ם וַֽאֲמַרְתֶּ֣ם לָהֶ֡ם הַגִּ֣ישׁוּ אֵלַי֩ אִ֨ישׁ שֹׁורֹ֜ו וְאִ֣ישׁ שְׂיֵ֗הוּ וּשְׁחַטְתֶּ֤ם בָּזֶה֙ וַֽאֲכַלְתֶּ֔ם וְלֹא־תֶֽחֶטְא֥וּ לַֽיהוָֹ֖ה לֶֽאֱכֹ֣ל אֶל־הַדָּ֑ם וַיַּגִּ֨שׁוּ כָל־הָעָ֜ם אִ֣ישׁ שֹׁורֹ֧ו בְיָ֛דֹו הַלַּ֖יְלָה וַיִּשְׁחֲטוּ־שָֽׁם׃ 
<a target = '_blank' href='https://geulah.org.il/HaTanach/verse/?verse=75450'/> (14,35)</a> וַיִּ֧בֶן שָׁא֛וּל מִזְבֵּ֖חַ לַֽיהוָֹ֑ה אֹתֹ֣ו הֵחֵ֔ל לִבְנֹ֥ות מִזְבֵּ֖חַ לַֽיהוָֹֽה׃  ס 
<a target = '_blank' href='https://geulah.org.il/HaTanach/verse/?verse=75460'/> (14,36)</a> וַיֹּ֣אמֶר שָׁא֡וּל נֵֽרְדָ֣ה אַֽחֲרֵי֩ פְלִשְׁתִּ֨ים לַ֜יְלָה וְֽנָבֹ֥זָה בָהֶ֣ם ׀ עַד־אֹ֣ור הַבֹּ֗קֶר וְלֹֽא־נַשְׁאֵ֤ר בָּהֶם֙ אִ֔ישׁ וַיֹּ֣אמְר֔וּ כָּל־הַטֹּ֥וב בְּעֵינֶ֖יךָ עֲשֵׂ֑ה    ס֯   וַיֹּ֙אמֶר֙ הַכֹּהֵ֔ן נִקְרְבָ֥ה הֲלֹ֖ם אֶל־הָֽאֱלֹהִֽים׃ 
<a target = '_blank' href='https://geulah.org.il/HaTanach/verse/?verse=75470'/> (14,37)</a> וַיִּשְׁאַ֤ל שָׁאוּל֨ בֵּֽאלֹהִ֔ים הַֽאֵרֵד֙ אַֽחֲרֵ֣י פְלִשְׁתִּ֔ים הֲתִתְּנֵ֖ם בְּיַ֣ד יִשְׂרָאֵ֑ל וְלֹ֥א עָנָ֖הוּ בַּיֹּ֥ום הַהֽוּא׃ 
<a target = '_blank' href='https://geulah.org.il/HaTanach/verse/?verse=75480'/> (14,38)</a> וַיֹּ֣אמֶר שָׁא֔וּל גּ֣שׁוּ הֲלֹ֔ם כֹּ֖ל פִּנֹּ֣ות הָעָ֑ם וּדְע֣וּ וּרְא֔וּ בַּמָּ֗ה הָֽיְתָ֛ה הַֽחַטָּ֥את הַזֹּ֖את הַיֹּֽום׃ 
<a target = '_blank' href='https://geulah.org.il/HaTanach/verse/?verse=75490'/> (14,39)</a> כִּ֣י חַי־יְהוָֹ֗ה הַמֹּושִׁ֙יעַ֙ אֶת־יִשְׂרָאֵ֔ל כִּ֧י אִם־יֶשְׁנֹ֛ו בְּיֹֽונָתָ֥ן בְּנִ֖י כִּי־מֹ֣ות יָמ֑וּת וְאֵ֥ין עֹנֵ֖הוּ מִכָּל־הָעָֽם׃ 
<a target = '_blank' href='https://geulah.org.il/HaTanach/verse/?verse=75500'/> (14,40)</a> וַיֹּ֣אמֶר אֶל־כָּל־יִשְׂרָאֵ֗ל אַתֶּם֙ תִּֽהְיוּ֙ לְעֵ֣בֶר אֶחָ֔ד וַֽאֲנִי֙ וְיֹֽונָתָ֣ן בְּנִ֔י נִֽהְיֶ֖ה לְעֵ֣בֶר אֶחָ֑ד וַיֹּֽאמְר֤וּ הָעָם֙ אֶל־שָׁא֔וּל הַטֹּ֥וב בְּעֵינֶ֖יךָ עֲשֵֽׂה׃  
<a target = '_blank' href='https://geulah.org.il/HaTanach/verse/?verse=75510'/> (14,41)</a> וַיֹּ֣אמֶר שָׁא֗וּל אֶל־יְהוָֹ֛ה אֱלֹהֵ֥י יִשְׂרָאֵ֖ל הָ֣בָה תָמִ֑ים וַיִּלָּכֵ֧ד יֹֽונָתָ֛ן וְשָׁא֖וּל וְהָעָ֥ם יָצָֽאוּ׃ 
<a target = '_blank' href='https://geulah.org.il/HaTanach/verse/?verse=75520'/> (14,42)</a> וַיֹּ֣אמֶר שָׁא֔וּל הַפִּ֕ילוּ בֵּינִ֕י וּבֵ֖ין יֹֽונָתָ֣ן בְּנִ֑י וַיִּלָּכֵ֖ד יֹֽונָתָֽן׃ 
<a target = '_blank' href='https://geulah.org.il/HaTanach/verse/?verse=75530'/> (14,43)</a> וַיֹּ֤אמֶר שָׁאוּל֨ אֶל־יֹֽונָתָ֔ן הַגִּ֥ידָה לִּ֖י מֶ֣ה עָשִׂ֑יתָה וַיַּגֶּד־לֹ֣ו יֹֽונָתָ֗ן וַיֹּאמֶר֩ טָעֹ֨ם טָעַ֜מְתִּי בִּקְצֵ֨ה הַמַּטֶּ֧ה אֲשֶׁר־בְּיָדִ֛י מְעַ֥ט דְּבַ֖שׁ הִֽנְנִ֥י אָמֽוּת׃ 
<a target = '_blank' href='https://geulah.org.il/HaTanach/verse/?verse=75540'/> (14,44)</a> וַיֹּ֣אמֶר שָׁא֔וּל כֹּה־יַֽעֲשֶׂ֥ה אֱלֹהִ֖ים וְכֹ֣ה יֹוסִ֑יף כִּי־מֹ֥ות תָּמ֖וּת יֹֽונָתָֽן׃ 
<a target = '_blank' href='https://geulah.org.il/HaTanach/verse/?verse=75550'/> (14,45)</a> וַיֹּ֨אמֶר הָעָ֜ם אֶל־שָׁא֗וּל הֲיֹֽונָתָ֤ן יָמוּת֙ אֲשֶׁ֣ר עָ֠שָׂה הַיְשׁוּעָ֨ה הַגְּדֹולָ֣ה הַזֹּאת֮ בְּיִשְׂרָאֵל֒ חָלִ֗ילָה חַי־יְהוָֹה֙ אִם־יִפֹּ֞ל מִשַּֽׂעֲרַ֤ת רֹאשֹׁו֙ אַ֔רְצָה כִּֽי־עִם־אֱלֹהִ֥ים עָשָׂ֖ה הַיֹּ֣ום הַזֶּ֑ה וַיִּפְדּ֥וּ הָעָ֛ם אֶת־יֹֽונָתָ֖ן וְלֹא־מֵֽת׃    ס 
<a target = '_blank' href='https://geulah.org.il/HaTanach/verse/?verse=75560'/> (14,46)</a> וַיַּ֣עַל שָׁא֔וּל מֵאַֽחֲרֵ֖י פְּלִשְׁתִּ֑ים וּפְלִשְׁתִּ֖ים הָֽלְכ֥וּ לִמְקֹומָֽם׃ 
<a target = '_blank' href='https://geulah.org.il/HaTanach/verse/?verse=75570'/> (14,47)</a> וְשָׁא֛וּל לָכַ֥ד הַמְּלוּכָ֖ה עַל־יִשְׂרָאֵ֑ל וַיִּלָּ֣חֶם סָבִ֣יב ׀ בְּֽכָל־אֹֽיְבָ֡יו בְּמֹואָ֣ב ׀ וּבִבְנֵֽי־עַמֹּ֨ון וּבֶֽאֱדֹ֜ום וּבְמַלְכֵ֤י צֹובָה֙ וּבַפְּלִשְׁתִּ֔ים וּבְכֹ֥ל אֲשֶׁר־יִפְנֶ֖ה יַרְשִֽׁיעַ׃ 
<a target = '_blank' href='https://geulah.org.il/HaTanach/verse/?verse=75580'/> (14,48)</a> וַיַּ֣עַשׂ חַ֔יִל וַיַּ֖ךְ אֶת־עֲמָלֵ֑ק וַיַּצֵּ֥ל אֶת־יִשְׂרָאֵ֖ל מִיַּ֥ד שֹׁסֵֽהוּ׃    ס 
<a target = '_blank' href='https://geulah.org.il/HaTanach/verse/?verse=75590'/> (14,49)</a> וַיִּֽהְיוּ֙ בְּנֵ֣י שָׁא֔וּל יֹֽונָתָ֥ן וְיִשְׁוִ֖י וּמַלְכִּישׁ֑וּעַ וְשֵׁם֙ שְׁתֵּ֣י בְנֹתָ֔יו שֵׁ֤ם הַבְּכִירָה֙ מֵרַ֔ב וְשֵׁ֥ם הַקְּטַנָּ֖ה מִיכַֽל׃ 
<a target = '_blank' href='https://geulah.org.il/HaTanach/verse/?verse=75600'/> (14,50)</a> וְשֵׁם֙ אֵ֣שֶׁת שָׁא֔וּל אֲחִינֹ֖עַם בַּת־אֲחִימָ֑עַץ וְשֵׁ֤ם שַׂר־צְבָאֹו֙ אֲבִינֵ֔ר בֶּן־נֵ֖ר דֹּ֥וד שָׁאֽוּל׃ 
<a target = '_blank' href='https://geulah.org.il/HaTanach/verse/?verse=75610'/> (14,51)</a> וְקִ֧ישׁ אֲבִֽי־שָׁא֛וּל וְנֵ֥ר אֲבִֽי־אַבְנֵ֖ר בֶּן־אֲבִיאֵֽל׃    ס 
<a target = '_blank' href='https://geulah.org.il/HaTanach/verse/?verse=75620'/> (14,52)</a> וַתְּהִ֤י הַמִּלְחָמָה֙ חֲזָקָ֣ה עַל־פְּלִשְׁתִּ֔ים כֹּ֥ל יְמֵ֣י שָׁא֑וּל וְרָאָ֨ה שָׁא֜וּל כָּל־אִ֤ישׁ גִּבֹּור֙ וְכָל־בֶּן־חַ֔יִל וַיַּֽאַסְפֵ֖הוּ אֵלָֽיו׃    פ 
<a target = '_blank' href='https://geulah.org.il/HaTanach/verse/?verse=75630'/> (15,1)</a> ֯וַיֹּ֤אמֶר שְׁמוּאֵל֨ אֶל־שָׁא֔וּל אֹתִ֨י שָׁלַ֤ח יְהוָֹה֙ לִמְשָֽׁחֲךָ֣ לְמֶ֔לֶךְ עַל־עַמֹּ֖ו עַל־יִשְׂרָאֵ֑ל וְעַתָּ֣ה שְׁמַ֔ע לְקֹ֖ול דִּבְרֵ֥י יְהוָֹֽה׃    פ 
<a target = '_blank' href='https://geulah.org.il/HaTanach/verse/?verse=75640'/> (15,2)</a> כֹּ֤ה אָמַר֙ יְהוָֹ֣ה צְבָאֹ֔ות פָּקַ֕דְתִּי אֵ֛ת אֲשֶׁר־עָשָׂ֥ה עֲמָלֵ֖ק לְיִשְׂרָאֵ֑ל אֲשֶׁר־שָׂ֥ם לֹו֙ בַּדֶּ֔רֶךְ בַּֽעֲלֹתֹ֖ו מִמִּצְרָֽיִם׃ 
<a target = '_blank' href='https://geulah.org.il/HaTanach/verse/?verse=75650'/> (15,3)</a> עַתָּה֩ לֵ֨ךְ וְהִכִּיתָ֜ה אֶת־עֲמָלֵ֗ק וְהַֽחֲרַמְתֶּם֙ אֶת־כָּל־אֲשֶׁר־לֹ֔ו וְלֹ֥א תַחְמֹ֖ל עָלָ֑יו וְהֵֽמַתָּ֞ה מֵאִ֣ישׁ עַד־אִשָּׁ֗ה מֵֽעֹולֵל֨ וְעַד־יֹונֵ֔ק מִשֹּׁ֣ור וְעַד־שֶׂ֔ה מִגָּמָ֖ל וְעַד־חֲמֹֽור׃    ס 
<a target = '_blank' href='https://geulah.org.il/HaTanach/verse/?verse=75660'/> (15,4)</a> וַיְשַׁמַּ֤ע שָׁאוּל֨ אֶת־הָעָ֔ם וַיִּפְקְדֵם֙ בַּטְּלָאִ֔ים מָאתַ֥יִם אֶ֖לֶף רַגְלִ֑י וַֽעֲשֶׂ֥רֶת אֲלָפִ֖ים אֶת־אִ֥ישׁ יְהוּדָֽה׃ 
<a target = '_blank' href='https://geulah.org.il/HaTanach/verse/?verse=75670'/> (15,5)</a> וַיָּבֹ֥א שָׁא֖וּל עַד־עִ֣יר עֲמָלֵ֑ק וַיָּ֖רֶב בַּנָּֽחַל׃ 
<a target = '_blank' href='https://geulah.org.il/HaTanach/verse/?verse=75680'/> (15,6)</a> וַיֹּ֣אמֶר שָׁא֣וּל אֶֽל־הַקֵּינִ֡י לְכוּ֩ סֻּ֨רוּ  רְד֜וּ מִתֹּ֣וךְ עֲמָֽלֵקִ֗י פֶּן־אֹסִֽפְךָ֙ עִמֹּ֔ו וְאַתָּ֞ה עָשִׂ֤יתָה חֶ֙סֶד֙ עִם־כָּל־בְּנֵ֣י יִשְׂרָאֵ֔ל בַּֽעֲלֹותָ֖ם מִמִּצְרָ֑יִם וַיָּ֥סַר קֵינִ֖י מִתֹּ֥וךְ עֲמָלֵֽק׃ 
<a target = '_blank' href='https://geulah.org.il/HaTanach/verse/?verse=75690'/> (15,7)</a> וַיַּ֥ךְ שָׁא֖וּל אֶת־עֲמָלֵ֑ק מֵֽחֲוִילָה֙ בֹּֽואֲךָ֣ שׁ֔וּר אֲשֶׁ֖ר עַל־פְּנֵ֥י מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=75700'/> (15,8)</a> וַיִּתְפֹּ֛שׂ אֶת־אֲגַ֥ג מֶֽלֶךְ־עֲמָלֵ֖ק חָ֑י וְאֶת־כָּל־הָעָ֖ם הֶֽחֱרִ֥ים לְפִי־חָֽרֶב׃ 
<a target = '_blank' href='https://geulah.org.il/HaTanach/verse/?verse=75710'/> (15,9)</a> וַיַּחְמֹל֩ שָׁא֨וּל וְהָעָ֜ם עַל־אֲגָ֗ג וְעַל־מֵיטַ֣ב הַצֹּאן֩ וְהַבָּקָ֨ר וְהַמִּשְׁנִ֤ים וְעַל־הַכָּרִים֙ וְעַל־כָּל־הַטֹּ֔וב וְלֹ֥א אָב֖וּ הַֽחֲרִימָ֑ם וְכָל־הַמְּלָאכָ֛ה נְמִבְזָ֥ה וְנָמֵ֖ס אֹתָ֥הּ הֶֽחֱרִֽימוּ׃  ס 
<a target = '_blank' href='https://geulah.org.il/HaTanach/verse/?verse=75720'/> (15,10)</a> וַיְהִי֙ דְּבַר־יְהוָֹ֔ה אֶל־שְׁמוּאֵ֖ל לֵאמֹֽר׃ 
<a target = '_blank' href='https://geulah.org.il/HaTanach/verse/?verse=75730'/> (15,11)</a> נִחַ֗מְתִּי כִּֽי־הִמְלַ֤כְתִּי אֶת־שָׁאוּל֨ לְמֶ֔לֶךְ כִּי־שָׁב֙ מֵאַֽחֲרַ֔י וְאֶת־דְּבָרַ֖י לֹ֣א הֵקִ֑ים וַיִּ֙חַר֙ לִשְׁמוּאֵ֔ל וַיִּזְעַ֥ק אֶל־יְהוָֹ֖ה כָּל־הַלָּֽיְלָה׃ 
<a target = '_blank' href='https://geulah.org.il/HaTanach/verse/?verse=75740'/> (15,12)</a> וַיַּשְׁכֵּ֧ם שְׁמוּאֵ֛ל לִקְרַ֥את שָׁא֖וּל בַּבֹּ֑קֶר וַיֻּגַּ֨ד לִשְׁמוּאֵ֜ל לֵאמֹ֗ר בָּֽא־שָׁא֤וּל הַכַּרְמֶ֙לָה֙ וְהִנֵּ֨ה מַצִּ֥יב לֹו֙ יָ֔ד וַיִּסֹּב֙ וַיַּֽעֲבֹ֔ר וַיֵּ֖רֶד הַגִּלְגָּֽל׃ 
<a target = '_blank' href='https://geulah.org.il/HaTanach/verse/?verse=75750'/> (15,13)</a> וַיָּבֹ֥א שְׁמוּאֵ֖ל אֶל־שָׁא֑וּל וַיֹּ֧אמֶר לֹ֣ו שָׁא֗וּל בָּר֤וּךְ אַתָּה֙ לַֽיהוָֹ֔ה הֲקִימֹ֖תִי אֶת־דְּבַ֥ר יְהוָֹֽה׃ 
<a target = '_blank' href='https://geulah.org.il/HaTanach/verse/?verse=75760'/> (15,14)</a> וַיֹּ֣אמֶר שְׁמוּאֵ֔ל וּמֶ֛ה קֹֽול־הַצֹּ֥אן הַזֶּ֖ה בְּאָזְנָ֑י וְקֹ֣ול הַבָּקָ֔ר אֲשֶׁ֥ר אָֽנֹכִ֖י שֹׁמֵֽעַ׃ 
<a target = '_blank' href='https://geulah.org.il/HaTanach/verse/?verse=75770'/> (15,15)</a> וַיֹּ֨אמֶר שָׁא֜וּל מֵֽעֲמָֽלֵקִ֣י הֱבִיא֗וּם אֲשֶׁ֨ר חָמַ֤ל הָעָם֙ עַל־מֵיטַ֤ב הַצֹּאן֙ וְהַבָּקָ֔ר לְמַ֥עַן זְבֹ֖חַ לַֽיהוָֹ֣ה אֱלֹהֶ֑יךָ וְאֶת־הַיֹּותֵ֖ר הֶֽחֱרַֽ֯מְנוּ׃ 
<a target = '_blank' href='https://geulah.org.il/HaTanach/verse/?verse=75780'/> (15,16)</a> וַיֹּ֤אמֶר שְׁמוּאֵל֨ אֶל־שָׁא֔וּל הֶ֚רֶף וְאַגִּ֣ידָה לְּךָ֔ אֵת֩ אֲשֶׁ֨ר דִּבֶּ֧ר יְהוָֹ֛ה אֵלַ֖י הַלָּ֑יְלָה וַיֹּ֥אמֶרו֯ לֹ֖ו דַּבֵּֽר׃    פ 
<a target = '_blank' href='https://geulah.org.il/HaTanach/verse/?verse=75790'/> (15,17)</a> וַיֹּ֣אמֶר שְׁמוּאֵ֔ל הֲלֹ֗וא אִם־קָטֹ֤ן אַתָּה֙ בְּעֵינֶ֔יךָ רֹ֛אשׁ שִׁבְטֵ֥י יִשְׂרָאֵ֖ל אָ֑תָּה וַיִּמְשָֽׁחֲךָ֧ יְהוָֹ֛ה לְמֶ֖לֶךְ עַל־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=75800'/> (15,18)</a> וַיִּשְׁלָֽחֲךָ֥ יְהוָֹ֖ה בְּדָ֑רֶךְ וַיֹּ֗אמֶר לֵ֣ךְ וְהַֽחֲרַמְתָּ֞ה אֶת־הַֽחַטָּאִים֙ אֶת־עֲמָלֵ֔ק וְנִלְחַמְתָּ֣ בֹ֔ו עַד־כַּלֹּותָ֖ם אֹתָֽם׃ 
<a target = '_blank' href='https://geulah.org.il/HaTanach/verse/?verse=75810'/> (15,19)</a> וְלָ֥מָּה לֹֽא־שָׁמַ֖עְתָּ בְּקֹ֣ול יְהוָֹ֑ה וַתַּ֙עַט֙ אֶל־הַשָּׁלָ֔ל וַתַּ֥עַשׂ הָרַ֖ע בְּעֵינֵ֥י יְהוָֹֽה׃    פ 
<a target = '_blank' href='https://geulah.org.il/HaTanach/verse/?verse=75820'/> (15,20)</a> וַיֹּ֨אמֶר שָׁא֜וּל אֶל־שְׁמוּאֵ֗ל אֲשֶׁ֤ר שָׁמַ֙עְתִּי֙ בְּקֹ֣ול יְהוָֹ֔ה וָֽאֵלֵ֕ךְ בַּדֶּ֖רֶךְ אֲשֶׁר־שְׁלָחַ֣נִי יְהוָֹ֑ה וָֽאָבִ֗יא אֶת־אֲגָג֙ מֶ֣לֶךְ עֲמָלֵ֔ק וְאֶת־עֲמָלֵ֖ק הֶֽחֱרַֽ֯מְתִּי׃ 
<a target = '_blank' href='https://geulah.org.il/HaTanach/verse/?verse=75830'/> (15,21)</a> וַיִּקַּ֨ח הָעָ֧ם מֵֽהַשָּׁלָ֛ל צֹ֥אן וּבָקָ֖ר רֵאשִׁ֣ית הַחֵ֑רֶם לִזְבֹּ֛חַ לַֽיהוָֹ֥ה אֱלֹהֶ֖יךָ בַּגִּלְגָּֽל׃ פ 
<a target = '_blank' href='https://geulah.org.il/HaTanach/verse/?verse=75840'/> (15,22)</a> וַיֹּ֣אמֶר שְׁמוּאֵ֗ל הַחֵ֤פֶץ לַֽיהוָֹה֙ בְּעֹלֹ֣ות וּזְבָחִ֔ים כִּשְׁמֹ֖עַ בְּקֹ֣ול יְהוָֹ֑ה הִנֵּ֤ה שְׁמֹעַ֙ מִזֶּ֣בַח טֹ֔וב לְהַקְשִׁ֖יב מֵחֵ֥לֶב אֵילִֽים׃ 
<a target = '_blank' href='https://geulah.org.il/HaTanach/verse/?verse=75850'/> (15,23)</a> כִּ֤י חַֽטַּאת־קֶ֙סֶם֙ מֶ֔רִי וְאָ֥וֶן וּתְרָפִ֖ים הַפְצַ֑ר יַ֗עַן מָאַ֙סְתָּ֙ אֶת־דְּבַ֣ר יְהוָֹ֔ה וַיִּמְאָֽסְךָ֖ מִמֶּֽלֶךְ׃    פ 
<a target = '_blank' href='https://geulah.org.il/HaTanach/verse/?verse=75860'/> (15,24)</a> וַיֹּ֨אמֶר שָׁא֤וּל אֶל־שְׁמוּאֵל֨ חָטָ֔אתִי כִּֽי־עָבַ֥רְתִּי אֶת־פִּֽי־יְהוָֹ֖ה וְאֶת־דְּבָרֶ֑יךָ כִּ֤י יָרֵ֙אתִי֙ אֶת־הָעָ֔ם וָֽאֶשְׁמַ֖ע בְּקֹולָֽם׃ 
<a target = '_blank' href='https://geulah.org.il/HaTanach/verse/?verse=75870'/> (15,25)</a> וְעַתָּ֕ה שָׂ֥א נָ֖א אֶת־חַטָּאתִ֑י וְשׁ֣וּב עִמִּ֔י וְאֶשְׁתַּֽחֲוֶ֖ה לַֽיהוָֹֽה׃ פ 
<a target = '_blank' href='https://geulah.org.il/HaTanach/verse/?verse=75880'/> (15,26)</a> וַיֹּ֤אמֶר שְׁמוּאֵל֨ אֶל־שָׁא֔וּל לֹ֥א אָשׁ֖וּב עִמָּ֑ךְ כִּ֤י מָאַ֙סְתָּה֙ אֶת־דְּבַ֣ר יְהוָֹ֔ה וַיִּמְאָֽסְךָ֣ יְהוָֹ֔ה מִֽהְיֹ֥ות מֶ֖לֶךְ עַל־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=75890'/> (15,27)</a> וַיִּסֹּ֥ב שְׁמוּאֵ֖ל לָלֶ֑כֶת וַיַּֽחֲזֵ֥ק בִּכְנַף־מְעִילֹ֖ו וַיִּקָּרַֽע׃ פ 
<a target = '_blank' href='https://geulah.org.il/HaTanach/verse/?verse=75900'/> (15,28)</a> וַיֹּ֤אמֶר אֵלָיו֙ שְׁמוּאֵ֔ל קָרַ֨ע יְהוָֹ֜ה אֶֽת־מַמְלְכ֧וּת יִשְׂרָאֵ֛ל מֵֽעָלֶ֖יךָ הַיֹּ֑ום וּנְתָנָ֕הּ לְרֵֽעֲךָ֖ הַטֹּ֥וב מִמֶּֽךָּ׃ 
<a target = '_blank' href='https://geulah.org.il/HaTanach/verse/?verse=75910'/> (15,29)</a> וְגַם֙ נֵ֣צַח יִשְׂרָאֵ֔ל לֹ֥א יְשַׁקֵּ֖ר וְלֹ֣א יִנָּחֵ֑ם כִּ֣י לֹ֥א אָדָ֛ם ה֖וּא לְהִנָּחֵֽם׃ 
<a target = '_blank' href='https://geulah.org.il/HaTanach/verse/?verse=75920'/> (15,30)</a> וַיֹּ֣אמֶר חָטָ֔אתִי עַתָּ֗ה כַּבְּדֵ֥נִי נָ֛א נֶגֶד־זִקְנֵ֥י עַמִּ֖י וְנֶ֣גֶד יִשְׂרָאֵ֑ל וְשׁ֣וּב עִמִּ֔י וְהִשְׁתַּֽחֲוֵ֖יתִי לַֽיהוָֹ֥ה אֱלֹהֶֽיךָ׃ 
<a target = '_blank' href='https://geulah.org.il/HaTanach/verse/?verse=75930'/> (15,31)</a> וַיָּ֥שָׁב שְׁמוּאֵ֖ל אַֽחֲרֵ֣י שָׁא֑וּל וַיִּשְׁתַּ֥חוּ שָׁא֖וּל לַֽיהוָֹֽה׃    ס 
<a target = '_blank' href='https://geulah.org.il/HaTanach/verse/?verse=75940'/> (15,32)</a> וַיֹּ֣אמֶר שְׁמוּאֵ֗ל הַגִּ֤ישׁוּ אֵלַי֙ אֶת־אֲגָג֙ מֶ֣לֶךְ עֲמָלֵ֔ק וַיֵּ֣לֶךְ אֵלָ֔יו אֲגָ֖ג מַֽעֲדַנֹּ֑ת וַיֹּ֣אמֶר אֲגָ֔ג אָכֵ֖ן סָ֥ר מַר־הַמָּֽוֶת׃    ס 
<a target = '_blank' href='https://geulah.org.il/HaTanach/verse/?verse=75950'/> (15,33)</a> וַיֹּ֣אמֶר שְׁמוּאֵ֔ל כַּֽאֲשֶׁ֨ר שִׁכְּלָ֤ה נָשִׁים֙ חַרְבֶּ֔ךָ כֵּֽן־תִּשְׁכַּ֥ל מִנָּשִׁ֖ים אִמֶּ֑ךָ וַיְשַׁסֵּ֨ף שְׁמוּאֵ֧ל אֶת־אֲגָ֛ג לִפְנֵ֥י יְהוָֹ֖ה בַּגִּלְגָּֽל׃    ס 
<a target = '_blank' href='https://geulah.org.il/HaTanach/verse/?verse=75960'/> (15,34)</a> וַיֵּ֥לֶךְ שְׁמוּאֵ֖ל הָֽרָמָ֑תָה וְשָׁא֛וּל עָלָ֥ה אֶל־בֵּיתֹ֖ו גִּבְעַ֥ת שָׁאֽוּל׃ 
<a target = '_blank' href='https://geulah.org.il/HaTanach/verse/?verse=75970'/> (15,35)</a> וְלֹֽא־יָסַ֣ף שְׁמוּאֵ֗ל לִרְאֹ֤ות אֶת־שָׁאוּל֨ עַד־יֹ֣ום מֹותֹ֔ו כִּֽי־הִתְאַבֵּ֥ל שְׁמוּאֵ֖ל אֶל־שָׁא֑וּל וַֽיהוָֹ֣ה נִחָ֔ם כִּֽי־הִמְלִ֥יךְ אֶת־שָׁא֖וּל עַל־יִשְׂרָאֵֽל׃  פ 
<a target = '_blank' href='https://geulah.org.il/HaTanach/verse/?verse=75980'/> (16,1)</a> וַיֹּ֨אמֶר יְהוָֹ֜ה אֶל־שְׁמוּאֵ֗ל עַד־מָתַי֙ אַתָּה֙ מִתְאַבֵּ֣ל אֶל־שָׁא֔וּל וַֽאֲנִ֣י מְאַסְתִּ֔יו מִמְּלֹ֖ךְ עַל־יִשְׂרָאֵ֑ל מַלֵּ֨א קַרְנְךָ֜ שֶׁ֗מֶן וְלֵ֤ךְ אֶשְׁלָֽחֲךָ֙ אֶל־יִשַׁ֣י בֵּֽית־הַלַּחְמִ֔י כִּֽי־רָאִ֧יתִי בְּבָנָ֛יו לִ֖י מֶֽלֶךְ׃ 
<a target = '_blank' href='https://geulah.org.il/HaTanach/verse/?verse=75990'/> (16,2)</a> וַיֹּ֤אמֶר שְׁמוּאֵל֨ אֵ֣יךְ אֵלֵ֔ךְ וְשָׁמַ֥ע שָׁא֖וּל וַֽהֲרָגָ֑נִי    ס֯   וַיֹּ֣אמֶר יְהוָֹ֗ה עֶגְלַ֤ת בָּקָר֙ תִּקַּ֣ח בְּיָדֶ֔ךָ וְאָ֣מַרְתָּ֔ לִזְבֹּ֥חַ לַֽיהוָֹ֖ה בָּֽאתִי׃ 
<a target = '_blank' href='https://geulah.org.il/HaTanach/verse/?verse=76000'/> (16,3)</a> וְקָרָ֥אתָ לְיִשַׁ֖י בַּזָּ֑בַח וְאָֽנֹכִ֗י אֹודִֽיעֲךָ֙ אֵ֣ת אֲשֶׁר־תַּֽעֲשֶׂ֔ה וּמָֽשַׁחְתָּ֣ לִ֔י אֵ֥ת אֲשֶׁר־אֹמַ֖ר אֵלֶֽיךָ׃ 
<a target = '_blank' href='https://geulah.org.il/HaTanach/verse/?verse=76010'/> (16,4)</a> וַיַּ֣עַשׂ שְׁמוּאֵ֗ל אֵ֚ת אֲשֶׁ֣ר דִּבֶּ֣ר יְהוָֹ֔ה וַיָּבֹ֖א בֵּ֣ית לָ֑חֶם וַיֶּֽחֶרְד֞וּ זִקְנֵ֤י הָעִיר֙ לִקְרָאתֹ֔ו וַיֹּ֖אמֶ֯ר שָׁלֹ֥ם בֹּואֶֽךָ׃ 
<a target = '_blank' href='https://geulah.org.il/HaTanach/verse/?verse=76020'/> (16,5)</a> וַיֹּ֣אמֶר ׀ שָׁלֹ֗ום לִזְבֹּ֤חַ לַֽיהוָֹה֙ בָּ֔אתִי הִ֨תְקַדְּשׁ֔וּ וּבָאתֶ֥ם אִתִּ֖י בַּזָּ֑בַח וַיְקַדֵּ֤שׁ אֶת־יִשַׁי֙ וְאֶת־בָּנָ֔יו וַיִּקְרָ֥א לָהֶ֖ם לַזָּֽבַח׃ 
<a target = '_blank' href='https://geulah.org.il/HaTanach/verse/?verse=76030'/> (16,6)</a> וַיְהִ֣י בְּבֹואָ֔ם וַיַּ֖רְא אֶת־אֱלִיאָ֑ב וַיֹּ֕אמֶר אַ֛ךְ נֶ֥גֶד יְהוָֹ֖ה מְשִׁיחֹֽו׃ 
<a target = '_blank' href='https://geulah.org.il/HaTanach/verse/?verse=76040'/> (16,7)</a> וַיֹּ֨אמֶר יְהוָֹ֜ה אֶל־שְׁמוּאֵ֗ל אַל־תַּבֵּ֧ט אֶל־מַרְאֵ֛הוּ וְאֶל־גְּבֹ֥הַּ קֹֽומָתֹ֖ו כִּ֣י מְאַסְתִּ֑יהוּ כִּ֣י ׀ לֹ֗א אֲשֶׁ֤ר יִרְאֶה֙ הָֽאָדָ֔ם כִּ֤י הָֽאָדָם֙ יִרְאֶ֣ה לַֽ֯עֵינַ֔יִם וַֽיהוָֹ֖ה יִרְאֶ֥ה לַלֵּבָֽב׃ 
<a target = '_blank' href='https://geulah.org.il/HaTanach/verse/?verse=76050'/> (16,8)</a> וַיִּקְרָ֤א יִשַׁי֙ אֶל־אֲבִ֣ינָדָ֔ב וַיַּֽעֲבִרֵ֖הוּ לִפְנֵ֣י שְׁמוּאֵ֑ל וַיֹּ֕אמֶר גַּם־בָּזֶ֖ה לֹֽא־בָחַ֥ר יְהוָֹֽה׃ 
<a target = '_blank' href='https://geulah.org.il/HaTanach/verse/?verse=76060'/> (16,9)</a> וַיַּעֲבֵ֥ר יִשַׁ֖י שַׁמָּ֑ה וַיֹּ֕אמֶר גַּם־בָּזֶ֖ה לֹא־בָחַ֥ר יְהוָֹֽה׃ 
<a target = '_blank' href='https://geulah.org.il/HaTanach/verse/?verse=76070'/> (16,10)</a> וַיַּעֲבֵ֥ר יִשַׁ֛י שִׁבְעַ֥ת בָּנָ֖יו לִפְנֵ֣י שְׁמוּאֵ֑ל וַיֹּ֤אמֶר שְׁמוּאֵל֨ אֶל־יִשַׁ֔י לֹֽא־בָחַ֥ר יְהוָֹ֖ה בָּאֵֽלֶּה׃ 
<a target = '_blank' href='https://geulah.org.il/HaTanach/verse/?verse=76080'/> (16,11)</a> וַיֹּ֨אמֶר שְׁמוּאֵ֣ל אֶל־יִשַׁי֮ הֲתַ֣מּוּ הַנְּעָרִים֒ וַיֹּ֗אמֶר עֹ֚וד שָׁאַ֣ר הַקָּטָ֔ן וְהִנֵּ֥ה רֹעֶ֖ה בַּצֹּ֑אן וַיֹּ֨אמֶר שְׁמוּאֵ֤ל אֶל־יִשַׁי֙ שִׁלְחָ֣ה וְקָחֶ֔נּוּ כִּי־לֹ֥א נָסֹ֖ב עַד־בֹּאֹ֥ו פֹֽה׃ 
<a target = '_blank' href='https://geulah.org.il/HaTanach/verse/?verse=76090'/> (16,12)</a> וַיִּשְׁלַ֤ח וַיְבִיאֵ֙הוּ֙ וְה֣וּא אַדְמֹונִ֔י עִם־יְפֵ֥ה עֵינַ֖יִם וְטֹ֣וב רֹ֑אִי  פ֯ וַיֹּ֧אמֶר יְהוָֹ֛ה ק֥וּם מְשָׁחֵ֖הוּ כִּי־זֶ֥ה הֽוּא׃ 
<a target = '_blank' href='https://geulah.org.il/HaTanach/verse/?verse=76100'/> (16,13)</a> וַיִּקַּ֨ח שְׁמוּאֵ֜ל אֶת־קֶ֣רֶן הַשֶּׁ֗מֶן וַיִּמְשַׁ֣ח אֹתֹו֮ בְּקֶ֣רֶב אֶחָיו֒ וַתִּצְלַ֤ח רֽוּחַ־יְהוָֹה֙ אֶל־דָּוִ֔ד מֵֽהַיֹּ֥ום הַה֖וּא וָמָ֑עְלָה וַיָּ֣קָם שְׁמוּאֵ֔ל וַיֵּ֖לֶךְ הָֽרָמָֽתָה׃  
<a target = '_blank' href='https://geulah.org.il/HaTanach/verse/?verse=76110'/> (16,14)</a> וְר֧וּחַ יְהוָֹ֛ה סָ֖רָה מֵעִ֣ם שָׁא֑וּל וּבִֽעֲתַ֥תּוּ רֽוּחַ־רָעָ֖ה מֵאֵ֥ת יְהוָֹֽה׃ 
<a target = '_blank' href='https://geulah.org.il/HaTanach/verse/?verse=76120'/> (16,15)</a> וַיֹּֽאמְר֥וּ עַבְדֵֽי־שָׁא֖וּל אֵלָ֑יו הִנֵּה־נָ֧א רֽוּחַ־אֱלֹהִ֛ים רָעָ֖ה מְבַֽעִתֶּֽךָ׃ 
<a target = '_blank' href='https://geulah.org.il/HaTanach/verse/?verse=76130'/> (16,16)</a> יֹֽאמַר־נָ֤א אֲדֹנֵ֙נוּ֙ עֲבָדֶ֣יךָ לְפָנֶ֔יךָ יְבַקְֿשׁ֕וּ אִ֕ישׁ יֹדֵ֖עַ מְנַגֵּ֣ן בַּכִּנֹּ֑ור וְהָיָ֗ה בִּֽהְיֹ֨ות עָלֶ֤יךָ רֽוּחַ־אֱלֹהִים֙ רָעָ֔ה וְנִגֵּ֥ן בְּיָדֹ֖ו וְטֹ֥וב לָֽךְ׃ 
<a target = '_blank' href='https://geulah.org.il/HaTanach/verse/?verse=76140'/> (16,17)</a> וַיֹּ֥אמֶר שָׁא֖וּל אֶל־עֲבָדָ֑יו רְאוּ־נָ֣א לִ֗י אִ֚ישׁ מֵיטִ֣יב לְנַגֵּ֔ן וַֽהֲבִֽיאֹותֶ֖ם אֵלָֽי׃ 
<a target = '_blank' href='https://geulah.org.il/HaTanach/verse/?verse=76150'/> (16,18)</a> וַיַּעַן֩ אֶחָ֨ד מֵֽהַנְּעָרִ֜ים וַיֹּ֗אמֶר הִנֵּ֨ה רָאִ֜יתִי בֵּ֣ן לְיִשַׁי֮ בֵּ֣ית הַלַּחְמִי֒ יֹדֵ֣עַ נַ֠גֵּן וְגִבֹּ֨ור חַ֜יִל וְאִ֧ישׁ מִלְחָמָ֛ה וּנְבֹ֥ון דָּבָ֖ר וְאִ֣ישׁ תֹּ֑אַר וַֽיהוָֹ֖ה עִמֹּֽו׃ 
<a target = '_blank' href='https://geulah.org.il/HaTanach/verse/?verse=76160'/> (16,19)</a> וַיִּשְׁלַ֥ח שָׁא֛וּל מַלְאָכִ֖ים אֶל־יִשָׁ֑י וַיֹּ֕אמֶר שִׁלְחָ֥ה אֵלַ֛י אֶת־דָּוִ֥ד בִּנְךָ֖ אֲשֶׁ֥ר בַּצֹּֽאן׃ 
<a target = '_blank' href='https://geulah.org.il/HaTanach/verse/?verse=76170'/> (16,20)</a> וַיִּקַּ֨ח יִשַׁ֜י חֲמֹ֥ור לֶ֙חֶם֙ וְנֹ֣אד יַ֔יִן וּגְדִ֥י עִזִּ֖ים אֶחָ֑ד וַיִּשְׁלַ֛ח בְּיַד־דָּוִ֥ד בְּנֹ֖ו אֶל־שָׁאֽוּל׃ 
<a target = '_blank' href='https://geulah.org.il/HaTanach/verse/?verse=76180'/> (16,21)</a> וַיָּבֹ֤א דָוִד֙ אֶל־שָׁא֔וּל וַיַּֽעֲמֹ֖ד לְפָנָ֑יו וַיֶּֽאֱהָבֵ֣הוּ מְאֹ֔ד וַֽיְהִי־לֹ֖ו נֹשֵׂ֥א כֵלִֽים׃ 
<a target = '_blank' href='https://geulah.org.il/HaTanach/verse/?verse=76190'/> (16,22)</a> וַיִּשְׁלַ֣ח שָׁא֔וּל אֶל־יִשַׁ֖י לֵאמֹ֑ר יַֽעֲמָד־נָ֤א דָוִד֙ לְפָנַ֔י כִּי־מָ֥צָא חֵ֖ן בְּעֵינָֽי׃ 
<a target = '_blank' href='https://geulah.org.il/HaTanach/verse/?verse=76200'/> (16,23)</a> וְהָיָ֗ה בִּֽהְיֹ֤ות רֽוּחַ־אֱלֹהִים֙ אֶל־שָׁא֔וּל וְלָקַ֥ח דָּוִ֛ד אֶת־הַכִּנֹּ֖ור וְנִגֵּ֣ן בְּיָדֹ֑ו וְרָוַ֤ח לְשָׁאוּל֨ וְטֹ֣וב לֹ֔ו וְסָ֥רָה מֵֽעָלָ֖יו ר֥וּחַ הָֽרָעָֽה׃  פ 
<a target = '_blank' href='https://geulah.org.il/HaTanach/verse/?verse=76210'/> (17,1)</a> וַיַּֽאַסְפ֨וּ פְלִשְׁתִּ֤ים אֶת־מַֽחֲנֵיהֶם֙ לַמִּלְחָמָ֔ה וַיֵּאָ֣סְפ֔וּ שׂכֹ֖ה אֲשֶׁ֣ר לִֽיהוּדָ֑ה וַיַּֽחֲנ֛וּ בֵּֽין־שֹׂוכֹ֥ה וּבֵֽין־עֲזֵקָ֖ה בְּאֶ֥פֶס דַּמִּֽים׃ 
<a target = '_blank' href='https://geulah.org.il/HaTanach/verse/?verse=76220'/> (17,2)</a> וְשָׁא֤וּל וְאִֽישׁ־יִשְׂרָאֵל֨ נֶֽאֶסְפ֔וּ וַיַּֽחֲנ֖וּ בְּעֵ֣מֶק הָֽאֵלָ֑ה וַיַּֽעַרְכ֥וּ מִלְחָמָ֖ה לִקְרַ֥את פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=76230'/> (17,3)</a> וּפְלִשְׁתִּ֞ים עֹֽמְדִ֤ים אֶל־הָהָר֙ מִזֶּ֔ה וְיִשְׂרָאֵ֛ל עֹֽמְדִ֥ים אֶל־הָהָ֖ר מִזֶּ֑ה וְהַגַּ֖יְא בֵּינֵיהֶֽם׃ 
<a target = '_blank' href='https://geulah.org.il/HaTanach/verse/?verse=76240'/> (17,4)</a> וַיֵּצֵ֤א אִֽישׁ־הַבֵּנַ֙יִם֙ מִמַּֽחֲנֹ֣ות פְּלִשְׁתִּ֔ים גָּלְיָ֥ת שְׁמֹ֖ו מִגַּ֑ת גָּבְהֹ֕ו שֵׁ֥שׁ אַמֹּ֖ות וָזָֽרֶת׃ 
<a target = '_blank' href='https://geulah.org.il/HaTanach/verse/?verse=76250'/> (17,5)</a> וְכֹ֤ובַע נְח֙שֶׁת֙ עַל־רֹאשֹׁ֔ו וְשִׁרְיֹ֥ון קַשְׂקַשִּׂ֖ים ה֣וּא לָב֑וּשׁ וּמִשְׁקַל֨ הַשִּׁרְיֹ֔ון חֲמֵֽשֶׁת־אֲלָפִ֥ים שְׁקָלִ֖ים נְחֽשֶׁת׃ 
<a target = '_blank' href='https://geulah.org.il/HaTanach/verse/?verse=76260'/> (17,6)</a> וּמִצְחַ֥ת נְח֖שֶׁת עַל־רַגְלָ֑יו וְכִידֹ֥ון נְח֖שֶׁת בֵּ֥ין כְּתֵפָֽיו׃ 
<a target = '_blank' href='https://geulah.org.il/HaTanach/verse/?verse=76270'/> (17,7)</a> וְחֵ֣֯ץ חֲנִיתֹ֗ו כִּמְנֹור֙ אֹֽרְגִ֔ים וְלַהֶ֣בֶת חֲנִיתֹ֔ו שֵֽׁשׁ־מֵאֹ֥ות שְׁקָלִ֖ים בַּרְזֶ֑ל וְנֹשֵׂ֥א הַצִּנָּ֖ה הֹלֵ֥ךְ לְפָנָֽיו׃ 
<a target = '_blank' href='https://geulah.org.il/HaTanach/verse/?verse=76280'/> (17,8)</a> וַיַּֽעֲמֹ֗ד וַיִּקְרָא֙ אֶל־מַֽעַרְכֹ֣ת יִשְׂרָאֵ֔ל וַיֹּ֣אמֶר לָהֶ֔ם לָ֥מָּה תֵֽצְא֖וּ לַֽעֲרֹ֣ךְ מִלְחָמָ֑ה הֲלֹ֧וא אָֽנֹכִ֣י הַפְּלִשְׁתִּ֗י וְאַתֶּם֙ עֲבָדִ֣ים לְשָׁא֔וּל בְּרֽוּ־לָכֶ֥ם אִ֖ישׁ וְיֵרֵ֥ד אֵלָֽי׃ 
<a target = '_blank' href='https://geulah.org.il/HaTanach/verse/?verse=76290'/> (17,9)</a> אִם־יוּכַ֞ל לְהִלָּחֵ֤ם אִתִּי֙ וְהִכָּ֔֯נִי וְהָיִ֥ינוּ לָכֶ֖ם לַֽעֲבָדִ֑ים וְאִם־אֲנִ֤י אֽוּכַל־לֹו֙ וְהִכִּיתִ֔יו וִֽהְיִ֤יתֶם לָ֨נוּ֙ לַֽעֲבָדִ֔ים וַֽעֲבַדְתֶּ֖ם אֹתָֽנוּ׃ 
<a target = '_blank' href='https://geulah.org.il/HaTanach/verse/?verse=76300'/> (17,10)</a> וַיֹּ֙אמֶר֙ הַפְּלִשְׁתִּ֔י אֲנִ֗י חֵרַ֛פְתִּי אֶת־מַֽעַרְכֹ֥ות יִשְׂרָאֵ֖ל הַיֹּ֣ום הַזֶּ֑ה תְּנוּ־לִ֣י אִ֔ישׁ וְנִלָּֽחֲמָ֖ה יָֽחַד׃ 
<a target = '_blank' href='https://geulah.org.il/HaTanach/verse/?verse=76310'/> (17,11)</a> וַיִּשְׁמַ֤ע שָׁאוּל֨ וְכָל־יִשְׂרָאֵ֔ל אֶת־דִּבְרֵ֥י הַפְּלִשְׁתִּ֖י הָאֵ֑לֶּה וַיֵּחַ֥תּוּ וַיִּֽרְא֖וּ מְאֹֽד׃  פ 
<a target = '_blank' href='https://geulah.org.il/HaTanach/verse/?verse=76320'/> (17,12)</a> וְדָוִד֩ בֶּן־אִ֨ישׁ אֶפְרָתִ֜י הַזֶּ֗ה מִבֵּ֥ית לֶ֨חֶם֙ יְהוּדָ֔ה וּשְׁמֹ֣ו יִשַׁ֔י וְלֹ֖ו שְׁמֹנָ֣ה בָנִ֑ים וְהָאִישׁ֙ בִּימֵ֣י שָׁא֔וּל זָקֵ֖ן בָּ֥א בַֽ֯אֲנָשִֽׁים׃ 
<a target = '_blank' href='https://geulah.org.il/HaTanach/verse/?verse=76330'/> (17,13)</a> וַיֵּ֨לְכוּ֜ שְׁל֤שֶׁת בְּנֵֽי־יִשַׁי֙ הַגְּדֹלִ֔ים הָֽלְכ֥וּ אַֽחֲרֵֽי־שָׁא֖וּל לַמִּלְחָמָ֑ה וְשֵׁ֣ם ׀ שְׁל֣שֶׁת בָּנָ֗יו אֲשֶׁ֤ר הָֽלְכוּ֙ בַּמִּלְחָמָ֔ה אֱלִיאָ֣ב הַבְּכֹ֗ור וּמִשְׁנֵ֙הוּ֙ אֲבִ֣ינָדָ֔ב וְהַשְּׁלִשִׁ֖י שַׁמָּֽה׃ 
<a target = '_blank' href='https://geulah.org.il/HaTanach/verse/?verse=76340'/> (17,14)</a> וְדָוִ֖ד ה֣וּא הַקָּטָ֑ן וּשְׁלשָׁה֙ הַגְּדֹלִ֔ים הָֽלְכ֖וּ אַֽחֲרֵ֥י שָׁאֽוּל׃  
<a target = '_blank' href='https://geulah.org.il/HaTanach/verse/?verse=76350'/> (17,15)</a> וְדָוִ֛ד הֹלֵ֥ךְ וָשָׁ֖ב מֵעַ֣ל שָׁא֑וּל לִרְעֹ֛ות אֶת־צֹ֥אן אָבִ֖יו בֵּֽית־לָֽחֶם׃ 
<a target = '_blank' href='https://geulah.org.il/HaTanach/verse/?verse=76360'/> (17,16)</a> וַיִּגַּ֥שׁ הַפְּלִשְׁתִּ֖י הַשְׁכֵּ֣ם וְהַֽעֲרֵ֑ב וַיִּתְיַצֵּ֖ב אַרְבָּעִ֥ים יֹֽום׃ 
<a target = '_blank' href='https://geulah.org.il/HaTanach/verse/?verse=76370'/> (17,17)</a> וַיֹּ֨אמֶר יִשַׁ֜י לְדָוִ֣ד בְּנֹ֗ו קַח־נָ֤א לְאַחֶ֙יךָ֙ אֵיפַ֤ת הַקָּלִיא֙ הַזֶּ֔ה וַֽעֲשָׂרָ֥ה לֶ֖חֶם הַזֶּ֑ה וְהָרֵ֥ץ הַמַּֽחֲנֶ֖ה לְאַחֶֽיךָ׃ 
<a target = '_blank' href='https://geulah.org.il/HaTanach/verse/?verse=76380'/> (17,18)</a> וְ֠אֵת עֲשֶׂ֜רֶת חֲרִיצֵ֤י הֶֽחָלָב֙ הָאֵ֔לֶּה תָּבִ֖יא לְשַׂ֣ר הָאָ֑לֶף וְאֶת־אַחֶ֙יךָ֙ תִּפְקֹ֣ד לְשָׁלֹ֔ום וְאֶת־עֲרֻבָּתָ֖ם תִּקָּֽח׃ 
<a target = '_blank' href='https://geulah.org.il/HaTanach/verse/?verse=76390'/> (17,19)</a> וְשָׁא֤וּל וְהֵ֙מָּה֙ וְכָל־אִ֣ישׁ יִשְׂרָאֵ֔ל בְּעֵ֖מֶק הָֽאֵלָ֑ה נִלְחָמִ֖ים עִם־פְּלִשְׁתִּֽים׃  פ 
<a target = '_blank' href='https://geulah.org.il/HaTanach/verse/?verse=76400'/> (17,20)</a> וַיַּשְׁכֵּ֨ם דָּוִ֜ד בַּבֹּ֗קֶר וַיִּטֹּ֤שׁ אֶת־הַצֹּאן֙ עַל־שֹׁמֵ֔ר וַיִּשָּׂ֣א וַיֵּ֔לֶךְ כַּֽאֲשֶׁ֥ר צִוָּ֖הוּ יִשָׁ֑י וַיָּבֹא֙ הַמַּעְגָּ֔לָה וְהַחַ֗יִל הַיֹּצֵא֙ אֶל־הַמַּ֣עֲרָכָ֔ה וְהֵרֵ֖עוּ בַּמִּלְחָמָֽה׃ 
<a target = '_blank' href='https://geulah.org.il/HaTanach/verse/?verse=76410'/> (17,21)</a> וַתַּֽעֲרֹ֤ךְ יִשְׂרָאֵל֨ וּפְלִשְׁתִּ֔ים מַֽעֲרָכָ֖ה לִקְרַ֥את מַֽעֲרָכָֽה׃ 
<a target = '_blank' href='https://geulah.org.il/HaTanach/verse/?verse=76420'/> (17,22)</a> וַיִּטֹּשׁ֩ דָּוִ֨ד אֶת־הַכֵּלִ֜ים מֵֽעָלָ֗יו עַל־יַד֙ שֹׁומֵ֣ר הַכֵּלִ֔ים וַיָּ֖רָץ הַמַּֽעֲרָכָ֑ה וַיָּבֹ֕א וַיִּשְׁאַ֥ל לְאֶחָ֖יו לְשָׁלֹֽום׃ 
<a target = '_blank' href='https://geulah.org.il/HaTanach/verse/?verse=76430'/> (17,23)</a> וְה֣וּא ׀ מְדַבֵּ֣ר עִמָּ֗ם וְהִנֵּ֣ה אִ֣ישׁ הַבֵּנַ֡יִם עֹולֶ֞ה גָּלְיָת֩ הַפְּלִשְׁתִּ֨י שְׁמֹ֤ו מִגַּת֙ מִמַּֽעַרְ֯וֹ֣ת פְּלִשְׁתִּ֔ים וַיְדַבֵּ֖ר כַּדְּבָרִ֣ים הָאֵ֑לֶּה וַיִּשְׁמַ֖ע דָּוִֽד׃ 
<a target = '_blank' href='https://geulah.org.il/HaTanach/verse/?verse=76440'/> (17,24)</a> וְכֹל֨ אִ֣ישׁ יִשְׂרָאֵ֔ל בִּרְאֹותָ֖ם אֶת־הָאִ֑ישׁ וַיָּנֻ֙סוּ֙ מִפָּנָ֔יו וַיִּיֽרְא֖וּ מְאֹֽד׃ 
<a target = '_blank' href='https://geulah.org.il/HaTanach/verse/?verse=76450'/> (17,25)</a> וַיֹּ֣אמֶר ׀ אִ֣ישׁ יִשְׂרָאֵ֗ל הַרְּ֯אִיתֶם֙ הָאִ֤ישׁ הָֽעֹלֶה֙ הַזֶּ֔ה כִּ֛י לְחָרֵ֥ף אֶת־יִשְׂרָאֵ֖ל עֹלֶ֑ה וְֽ֠הָיָה הָאִ֨ישׁ אֲשֶׁר־יַכֶּ֜נּוּ יַעְשְׁרֶ֥נּוּ ׀ הַמֶּ֣לֶךְ ׀ ע֣שֶׁר גָּדֹ֗ול וְאֶת־בִּתֹּו֙ יִתֶּן־לֹ֔ו וְאֵת֙ בֵּ֣ית אָבִ֔יו יַֽעֲשֶׂ֥ה חָפְשִׁ֖י בְּיִשְׂרָאֵֽל׃ ס 
<a target = '_blank' href='https://geulah.org.il/HaTanach/verse/?verse=76460'/> (17,26)</a> וַיֹּ֣אמֶר דָּוִ֗ד אֶל־הָֽאֲנָשִׁ֞ים הָעֹֽמְדִ֣ים עִמֹּו֮ לֵאמֹר֒ מַה־יֵּֽעָשֶׂ֗ה לָאִישׁ֙ אֲשֶׁ֤ר יַכֶּה֙ אֶת־הַפְּלִשְׁתִּ֣י הַלָּ֔ז וְהֵסִ֥יר חֶרְפָּ֖ה מֵעַ֣ל יִשְׂרָאֵ֑ל כִּ֣י מִ֗י הַפְּלִשְׁתִּ֤י הֶֽעָרֵל֨ הַזֶּ֔ה כִּ֣י חֵרֵ֔ף מַֽעַרְכֹ֖ות אֱלֹהִ֥ים חַיִּֽים׃ 
<a target = '_blank' href='https://geulah.org.il/HaTanach/verse/?verse=76470'/> (17,27)</a> וַיֹּ֤אמֶר לֹו֙ הָעָ֔ם כַּדָּבָ֥ר הַזֶּ֖ה לֵאמֹ֑ר כֹּ֣ה יֵֽעָשֶׂ֔ה לָאִ֖ישׁ אֲשֶׁ֥ר יַכֶּֽנּוּ׃ 
<a target = '_blank' href='https://geulah.org.il/HaTanach/verse/?verse=76480'/> (17,28)</a> וַיִּשְׁמַ֤ע אֱלִיאָב֙ אָחִ֣יו הַגָּדֹ֔ול בְּדַבְּרֹ֖ו אֶל־הָֽאֲנָשִׁ֑ים וַיִּֽחַר־אַף֩ אֱלִיאָ֨ב בְּדָוִ֜ד וַיֹּ֣אמֶר ׀ לָֽמָּה־זֶּ֣ה יָרַ֗דְתָּ וְעַל־מִ֨י נָטַ֜שְׁתָּ מְעַ֨ט הַצֹּ֤אן הָהֵ֙נָּה֙ בַּמִּדְבָּ֔ר אֲנִ֧י יָדַ֣עְתִּי אֶת־זְדֹֽנְךָ֗ וְאֵת֙ רֹ֣עַ לְבָבֶ֔ךָ כִּ֗י לְמַ֛עַן רְאֹ֥ות הַמִּלְחָמָ֖ה יָרָֽדְתָּ׃ 
<a target = '_blank' href='https://geulah.org.il/HaTanach/verse/?verse=76490'/> (17,29)</a> וַיֹּ֣אמֶר דָּוִ֔ד מֶ֥ה עָשִׂ֖יתִי עָ֑תָּה הֲלֹ֖וא דָּבָ֥ר הֽוּא׃ 
<a target = '_blank' href='https://geulah.org.il/HaTanach/verse/?verse=76500'/> (17,30)</a> וַיִּסֹּ֤ב מֵֽאֶצְלֹו֙ אֶל־מ֣וּל אַחֵ֔ר וַיֹּ֖אמֶר כַּדָּבָ֣ר הַזֶּ֑ה וַיְשִׁבֻ֤הוּ הָעָם֙ דָּבָ֔ר כַּדָּבָ֖ר הָֽרִאשֹֽׁון׃ 
<a target = '_blank' href='https://geulah.org.il/HaTanach/verse/?verse=76510'/> (17,31)</a> וַיְּשָּֽׁמְעוּ֙  הַדְּבָרִ֔ים אֲשֶׁ֖ר דִּבֶּ֣ר דָּוִ֑ד וַיַּגִּ֥ידוּ לִפְנֵֽי־שָׁא֖וּל וַיִּקָּחֵֽהוּ׃ 
<a target = '_blank' href='https://geulah.org.il/HaTanach/verse/?verse=76520'/> (17,32)</a> וַיֹּ֤אמֶר דָּוִד֙ אֶל־שָׁא֔וּל אַל־יִפֹּ֥ל לֵֽב־אָדָ֖ם עָלָ֑יו עַבְדְּךָ֣ יֵלֵ֔ךְ וְנִלְחַ֖ם עִם־הַפְּלִשְׁתִּ֥י הַזֶּֽה׃ 
<a target = '_blank' href='https://geulah.org.il/HaTanach/verse/?verse=76530'/> (17,33)</a> וַיֹּ֨אמֶר שָׁא֜וּל אֶל־דָּוִ֗ד לֹ֤א תוּכַל֨ לָלֶ֨כֶת֙ אֶל־הַפְּלִשְׁתִּ֣י הַזֶּ֔ה לְהִלָּחֵ֖ם עִמֹּ֑ו כִּי־נַ֣עַר אַ֔תָּה וְה֛וּא אִ֥ישׁ מִלְחָמָ֖ה מִנְּעֻרָֽיו׃  
<a target = '_blank' href='https://geulah.org.il/HaTanach/verse/?verse=76540'/> (17,34)</a> וַיֹּ֤אמֶר דָּוִד֨ אֶל־שָׁא֔וּל רֹעֶ֨ה הָיָ֧ה עַבְדְּךָ֛ לְאָבִ֖יו בַּצֹּ֑אן וּבָ֤א הָֽאֲרִי֙ וְאֶת־הַדֹּ֔וב וְנָשָׂ֥א שֶׂ֖֯ה מֵֽהָעֵֽדֶר׃ 
<a target = '_blank' href='https://geulah.org.il/HaTanach/verse/?verse=76550'/> (17,35)</a> וְיָצָ֧אתִי אַֽחֲרָ֛יו וְהִכִּתִ֖יו וְהִצַּ֣לְתִּי מִפִּ֑יו וַיָּ֣קָם עָלַ֔י וְהֶֽחֱזַ֙קְתִּי֙ בִּזְקָנֹ֔ו וְהִכִּתִ֖יו וַֽהֲמִיתִּֽ֯יו׃ 
<a target = '_blank' href='https://geulah.org.il/HaTanach/verse/?verse=76560'/> (17,36)</a> גַּ֧ם אֶֽת־הָֽאֲרִ֛י גַּם־הַדֹּ֖וב הִכָּ֣ה עַבְדֶּ֑ךָ וְֽ֠הָיָה הַפְּלִשְׁתִּ֨י הֶֽעָרֵ֤ל הַזֶּה֙ כְּאַחַ֣ד מֵהֶ֔ם כִּ֣י חֵרֵ֔ף מַֽעַרְכֹ֖ת אֱלֹהִ֥ים חַיִּֽים׃    ס 
<a target = '_blank' href='https://geulah.org.il/HaTanach/verse/?verse=76570'/> (17,37)</a> וַיֹּאמֶר֮ דָּוִד֒ יְהוָֹ֗ה אֲשֶׁ֨ר הִצִּלַ֜נִי מִיַּ֤ד הָֽאֲרִי֙ וּמִיַּ֣ד הַדֹּ֔ב ה֣וּא יַצִּילֵ֔נִי מִיַּ֥ד הַפְּלִשְׁתִּ֖י הַזֶּ֑ה    ס֯   וַיֹּ֨אמֶר שָׁא֤וּל אֶל־דָּוִד֙ לֵ֔ךְ וַֽיהוָֹ֖ה יִֽהְיֶ֥ה עִמָּֽךְ׃ 
<a target = '_blank' href='https://geulah.org.il/HaTanach/verse/?verse=76580'/> (17,38)</a> וַיַּלְבֵּ֨שׁ שָׁא֤וּל אֶת־דָּוִד֙ מַדָּ֔יו וְנָתַ֛ן קֹ֥ובַע נְח֖שֶׁת עַל־רֹאשֹׁ֑ו וַיַּלְבֵּ֥שׁ אֹתֹ֖ו שִׁרְיֹֽון׃ 
<a target = '_blank' href='https://geulah.org.il/HaTanach/verse/?verse=76590'/> (17,39)</a> וַיַּחְגֹּ֣ר דָּוִ֣ד אֶת־חַ֠רְבֹּו מֵעַ֨ל לְמַדָּ֜יו וַיֹּ֣אֶל לָלֶכֶת֮ כִּ֣י לֹֽא־נִסָּה֒ וַיֹּ֨אמֶר דָּוִ֜ד אֶל־שָׁא֗וּל לֹֽא־אוּכַ֛ל לָלֶ֥כֶת בָּאֵ֖לֶּה כִּי־לֹ֣א נִסִּ֑יתִי וַיְסִרֵ֥ם דָּוִ֖ד מֵעָלָֽיו׃ 
<a target = '_blank' href='https://geulah.org.il/HaTanach/verse/?verse=76600'/> (17,40)</a> וַיִּקַּ֨ח מַקְלֹ֜ו בְּיָדֹ֗ו וַיִּבְחַר־לֹ֣ו חֲמִשָּׁ֣ה חַלֻּקֵ֣י אֲבָנִ֣ים ׀ מִן־הַנַּ֡חַל וַיָּ֣שֶׂם אֹ֠תָם בִּכְלִ֨י הָֽרֹעִ֧ים אֲשֶׁר־לֹ֛ו וּבַיַּלְק֖וּט וְקַלְעֹ֣ו בְיָדֹ֑ו וַיִּגַּ֖שׁ אֶל־הַפְּלִשְׁתִּֽי׃ 
<a target = '_blank' href='https://geulah.org.il/HaTanach/verse/?verse=76610'/> (17,41)</a> וַיֵּ֙לֶךְ֙ הַפְּלִשְׁתִּ֔י הֹלֵ֥ךְ וְקָרֵ֖ב אֶל־דָּוִ֑ד וְהָאִ֛ישׁ נֹשֵׂ֥א הַצִּנָּ֖ה לְפָנָֽיו׃ 
<a target = '_blank' href='https://geulah.org.il/HaTanach/verse/?verse=76620'/> (17,42)</a> וַיַּבֵּ֧ט הַפְּלִשְׁתִּ֛י וַיִּרְאֶ֥ה אֶת־דָּוִ֖ד וַיִּבְזֵ֑הוּ כִּֽי־הָיָ֣ה נַ֔עַר וְאַדְמֹנִ֖י עִם־יְפֵ֥ה מַרְאֶֽה׃ 
<a target = '_blank' href='https://geulah.org.il/HaTanach/verse/?verse=76630'/> (17,43)</a> וַיֹּ֤אמֶר הַפְּלִשְׁתִּי֙ אֶל־דָּוִ֔ד הֲכֶ֣לֶב אָנֹ֔כִי כִּֽי־אַתָּ֥ה בָֽא־אֵלַ֖י בַּמַּקְלֹ֑ות וַיְקַלֵּ֧ל הַפְּלִשְׁתִּ֛י אֶת־דָּוִ֖ד בֵּֽאלֹהָֽיו׃ 
<a target = '_blank' href='https://geulah.org.il/HaTanach/verse/?verse=76640'/> (17,44)</a> וַיֹּ֥אמֶר הַפְּלִשְׁתִּ֖י אֶל־דָּוִ֑ד לְכָ֣ה אֵלַ֔י וְאֶתְּנָה֙ אֶת־בְּשָׂ֣רְךָ֔ לְעֹ֥וף הַשָּׁמַ֖יִם וּלְבֶֽהֱמַ֥ת הַשָּׂדֶֽה׃    ס 
<a target = '_blank' href='https://geulah.org.il/HaTanach/verse/?verse=76650'/> (17,45)</a> וַיֹּ֤אמֶר דָּוִד֙ אֶל־הַפְּלִשְׁתִּ֔י אַתָּה֙ בָּ֣א אֵלַ֔י בְּחֶ֖רֶב וּבַֽחֲנִ֣ית וּבְכִידֹ֑ון וְאָֽנֹכִ֣י בָֽא־אֵלֶ֗יךָ בְּשֵׁם֙ יְהוָֹ֣ה צְבָאֹ֔ות אֱלֹהֵ֛י מַֽעַרְכֹ֥ות יִשְׂרָאֵ֖ל אֲשֶׁ֥ר חֵרַֽ֯פְתָּ׃ 
<a target = '_blank' href='https://geulah.org.il/HaTanach/verse/?verse=76660'/> (17,46)</a> הַיֹּ֣ום הַזֶּ֡ה יְסַגֶּרְךָ֩ יְהוָֹ֨ה בְּיָדִ֜י וְהִכִּיתִ֗ךָ וַֽהֲסִרֹתִ֤י אֶת־רֹֽאשְׁךָ֙ מֵֽעָלֶ֔יךָ וְנָ֨תַתִּ֜י פֶּ֣גֶר מַֽחֲנֵ֤ה פְלִשְׁתִּים֙ הַיֹּ֣ום הַזֶּ֔ה לְעֹ֥וף הַשָּׁמַ֖יִם וּלְחַיַּ֣ת הָאָ֑רֶץ וְיֵֽדְעוּ֙ כָּל־הָאָ֔רֶץ כִּ֛י יֵ֥שׁ אֱלֹהִ֖ים לְיִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=76670'/> (17,47)</a> וְיֵֽדְעוּ֙ כָּל־הַקָּהָ֣ל הַזֶּ֔ה כִּי־לֹ֛א בְּחֶ֥רֶב וּבַֽחֲנִ֖ית יְהֹושִׁ֣יעַ יְהוָֹ֑ה כִּ֤י לַֽיהוָֹה֙ הַמִּלְחָמָ֔ה וְנָתַ֥ן אֶתְכֶ֖ם בְּיָדֵֽנוּ׃ 
<a target = '_blank' href='https://geulah.org.il/HaTanach/verse/?verse=76680'/> (17,48)</a> וְהָיָה֙ כִּֽי־קָ֣ם הַפְּלִשְׁתִּ֔י וַיֵּ֥לֶךְ וַיִּקְרַ֖ב לִקְרַ֣את דָּוִ֑ד וַיְמַהֵ֣ר דָּוִ֔ד וַיָּ֥רָץ הַמַּֽעֲרָכָ֖ה לִקְרַ֥את הַפְּלִשְׁתִּֽי׃ 
<a target = '_blank' href='https://geulah.org.il/HaTanach/verse/?verse=76690'/> (17,49)</a> וַיִּשְׁלַח֩ דָּוִ֨ד אֶת־יָדֹ֜ו אֶל־הַכֶּ֗לִי וַיִּקַּ֨ח מִשָּׁ֥ם אֶ֙בֶן֙ וַיְקַלַּ֔ע וַיַּ֥ךְ אֶת־הַפְּלִשְׁתִּ֖י אֶל־מִצְחֹ֑ו וַתִּטְבַּ֤ע הָאֶ֙בֶן֙ בְּמִצְחֹ֔ו וַיִּפֹּ֥ל עַל־פָּנָ֖יו אָֽרְצָה׃ 
<a target = '_blank' href='https://geulah.org.il/HaTanach/verse/?verse=76700'/> (17,50)</a> וַיֶּֽחֱזַ֨ק דָּוִ֤ד מִן־הַפְּלִשְׁתִּי֙ בַּקֶּ֣לַע וּבָאֶ֔בֶן וַיַּ֥ךְ אֶת־הַפְּלִשְׁתִּ֖י וַיְמִתֵ֑הוּ וְחֶ֖רֶב אֵ֥ין בְּיַד־דָּוִֽד׃ 
<a target = '_blank' href='https://geulah.org.il/HaTanach/verse/?verse=76710'/> (17,51)</a> וַיָּ֣רָץ דָּ֠וִד וַיַּֽעֲמֹ֨ד אֶל הַפְּלִשְׁתִּ֜י וַיִּקַּ֣ח אֶת־חַ֠רְבֹּו וַיִּשְׁלְפָ֤הּ מִתַּעְרָהּ֙ וַיְמֹ֣תְתֵ֔הוּ וַיִּכְרָת־בָּ֖הּ אֶת־רֹאשֹׁ֑ו וַיִּרְא֧וּ הַפְּלִשְׁתִּ֛ים כִּֽי־מֵ֥ת גִּבֹּורָ֖ם וַיָּנֻֽסוּ׃ 
<a target = '_blank' href='https://geulah.org.il/HaTanach/verse/?verse=76720'/> (17,52)</a> וַיָּקֻ֣מוּ אַנְשֵׁי֩ יִשְׂרָאֵ֨ל וִֽיהוּדָ֜ה וַיָּרִ֗עוּ וַיִּרְדְּפוּ֙ אֶת־הַפְּלִשְׁתִּ֔ים עַד־בֹּֽואֲךָ֣ גַּ֔יְא וְעַ֖ד שַֽׁעֲרֵ֣י עֶקְרֹ֑ון וַיִּפְּל֞וּ חַֽלְלֵ֤י פְלִשְׁתִּים֙ בְּדֶ֣רֶךְ שַֽׁעֲרַ֔יִם וְעַד־גַּ֖ת וְעַד־עֶקְרֹֽון׃ 
<a target = '_blank' href='https://geulah.org.il/HaTanach/verse/?verse=76730'/> (17,53)</a> וַיָּשֻׁ֙בוּ֙ בְּנֵ֣י יִשְׂרָאֵ֔ל מִדְּלֹ֖ק אַֽחֲרֵ֣י פְלִשְׁתִּ֑ים וַיָּשֹׁ֖סּוּ אֶת־מַֽחֲנֵיהֶֽם׃ 
<a target = '_blank' href='https://geulah.org.il/HaTanach/verse/?verse=76740'/> (17,54)</a> וַיִּקַּ֤ח דָּוִד֙ אֶת־רֹ֣אשׁ הַפְּלִשְׁתִּ֔י וַיְבִאֵ֖הוּ יְרֽוּשָׁלִָ֑ם וְאֶת־כֵּלָ֖יו שָׂ֥ם בְּאָהֳלֹֽו׃    ס 
<a target = '_blank' href='https://geulah.org.il/HaTanach/verse/?verse=76750'/> (17,55)</a> וְכִרְאֹ֨ות שָׁא֜וּל אֶת־דָּוִ֗ד יֹצֵא֙ לִקְרַ֣את הַפְּלִשְׁתִּ֔י אָמַ֗ר אֶל־אַבְנֵר֙ שַׂ֣ר הַצָּבָ֔א בֶּן־מִי־זֶ֥ה הַנַּ֖עַר אַבְנֵ֑ר וַיֹּ֣אמֶר אַבְנֵ֔ר חֵֽי־נַפְשְׁךָ֥ הַמֶּ֖לֶךְ אִם־יָדָֽעְתִּי׃ 
<a target = '_blank' href='https://geulah.org.il/HaTanach/verse/?verse=76760'/> (17,56)</a> וַיֹּ֖אמֶר הַמֶּ֑לֶךְ שְׁאַ֣ל אַתָּ֔ה בֶּן־מִי־זֶ֖ה הָעָֽלֶם׃    ס 
<a target = '_blank' href='https://geulah.org.il/HaTanach/verse/?verse=76770'/> (17,57)</a> וּכְשׁ֣וּב דָּוִ֗ד מֵֽהַכֹּות֙ אֶת־הַפְּלִשְׁתִּ֔י וַיִּקַּ֤ח אֹתֹו֙ אַבְנֵ֔ר וַיְבִאֵ֖הוּ לִפְנֵ֣י שָׁא֑וּל וְרֹ֥אשׁ הַפְּלִשְׁתִּ֖י בְּיָדֹֽו׃ 
<a target = '_blank' href='https://geulah.org.il/HaTanach/verse/?verse=76780'/> (17,58)</a> וַיֹּ֤אמֶר אֵלָיו֙ שָׁא֔וּל בֶּן־מִ֥י אַתָּ֖ה הַנָּ֑עַר וַיֹּ֣אמֶר דָּוִ֔ד בֶּן־עַבְדְּךָ֥ יִשַׁ֖י בֵּ֥ית הַלַּחְמִֽי׃ 
<a target = '_blank' href='https://geulah.org.il/HaTanach/verse/?verse=76790'/> (18,1)</a> וַיְהִ֗י כְּכַלֹּתֹו֙ לְדַבֵּ֣ר אֶל־שָׁא֔וּל וְנֶ֙פֶשׁ֙ יְהֹ֣ונָתָ֔ן נִקְשְׁרָ֖ה בְּנֶ֣פֶשׁ דָּוִ֑ד וַיֶּֽאֱהָבֵ֥וּ֯ יְהֹֽונָתָ֖ן כְּנַפְשֹֽׁו׃ 
<a target = '_blank' href='https://geulah.org.il/HaTanach/verse/?verse=76800'/> (18,2)</a> וַיִּקָּחֵ֥הוּ שָׁא֖וּל בַּיֹּ֣ום הַה֑וּא וְלֹ֣א נְתָנֹ֔ו לָשׁ֖וּב בֵּ֥ית אָבִֽיו׃ 
<a target = '_blank' href='https://geulah.org.il/HaTanach/verse/?verse=76810'/> (18,3)</a> וַיִּכְרֹ֧ת יְהֹֽונָתָ֛ן וְדָוִ֖ד בְּרִ֑ית בְּאַֽהֲבָתֹ֥ו אֹתֹ֖ו כְּנַפְשֹֽׁו׃ 
<a target = '_blank' href='https://geulah.org.il/HaTanach/verse/?verse=76820'/> (18,4)</a> וַיִּתְפַּשֵּׁ֣ט יְהֹֽונָתָ֗ן אֶת־הַמְּעִיל֨ אֲשֶׁ֣ר עָלָ֔יו וַיִּתְּנֵ֖הוּ לְדָוִ֑ד וּמַדָּ֕יו וְעַד־חַרְבֹּ֥ו וְעַד־קַשְׁתֹּ֖ו וְעַד־חֲגֹרֹֽו׃ 
<a target = '_blank' href='https://geulah.org.il/HaTanach/verse/?verse=76830'/> (18,5)</a> וַיֵּצֵ֨א דָוִ֜ד בְּכֹל֩ אֲשֶׁ֨ר יִשְׁלָחֶ֤נּוּ שָׁאוּל֨ יַשְׂכִּ֔יל וַיְשִׂמֵ֣הוּ שָׁא֔וּל עַ֖ל אַנְשֵׁ֣י הַמִּלְחָמָ֑ה וַיִּיטַב֙ בְּעֵינֵ֣י כָל־הָעָ֔ם וְגַ֕ם בְּעֵינֵ֖י עַבְדֵ֥י שָׁאֽוּל׃  ס 
<a target = '_blank' href='https://geulah.org.il/HaTanach/verse/?verse=76840'/> (18,6)</a> וַיְהִ֣י בְּבֹואָ֗ם בְּשׁ֤וּב דָּוִד֙ מֵהַכֹּ֣ות אֶת־הַפְּלִשְׁתִּ֔י וַתֵּצֶ֨אנָה הַנָּשִׁ֜ים מִכָּל־עָרֵ֤י יִשְׂרָאֵל֨ לָשִׁ֣ו֯ר וְהַמְּחֹלֹ֔ות לִקְרַ֖את שָׁא֣וּל הַמֶּ֑לֶךְ בְּתֻפִּ֥ים בְּשִׂמְחָ֖ה וּבְשָֽׁלִשִֽׁים׃ 
<a target = '_blank' href='https://geulah.org.il/HaTanach/verse/?verse=76850'/> (18,7)</a> וַתַּֽעֲנֶ֛ינָה הַנָּשִׁ֥ים הַֽמְשַֽׂחֲקֹ֖ות וַתֹּאמַ֑רְןָ הִכָּ֤ה שָׁאוּל֨ בַּֽאֲלָפָ֔ו֯ וְדָוִ֖ד בְּרִֽבְבֹתָֽיו׃ 
<a target = '_blank' href='https://geulah.org.il/HaTanach/verse/?verse=76860'/> (18,8)</a> וַ֙יִּחַר לְשָׁא֜וּל מְאֹ֗ד וַיֵּ֤רַע בְּעֵינָיו֨ הַדָּבָ֣ר הַזֶּ֔ה וַיֹּ֗אמֶר נָֽתְנ֤וּ לְדָוִד֙ רְבָבֹ֔ות וְלִ֥י נָֽתְנ֖וּ הָֽאֲלָפִ֑ים וְעֹ֥וד לֹ֖ו אַ֥ךְ הַמְּלוּכָֽה׃ 
<a target = '_blank' href='https://geulah.org.il/HaTanach/verse/?verse=76870'/> (18,9)</a> וַיְהִ֥י שָׁא֖וּל עֹוֵ֣ן֯ אֶת־דָּוִ֑ד מֵֽהַיֹּ֥ום הַה֖וּא וָהָֽלְאָה׃    ס 
<a target = '_blank' href='https://geulah.org.il/HaTanach/verse/?verse=76880'/> (18,10)</a> וַיְהִ֣י מִמָּֽחֳרָ֗ת וַתִּצְלַ֣ח רוּחַ֩ אֱלֹהִ֨ים ׀ רָעָ֤ה ׀ אֶל־שָׁאוּל֨ וַיִּתְנַבֵּ֣א בְתֹֽוךְ־הַבַּ֔יִת וְדָוִ֛ד מְנַגֵּ֥ן בְּיָדֹ֖ו כְּיֹ֣ום ׀ בְּיֹ֑ום וְהַֽחֲנִ֖ית בְּיַד־שָׁאֽוּל׃ 
<a target = '_blank' href='https://geulah.org.il/HaTanach/verse/?verse=76890'/> (18,11)</a> וַיָּ֤טֶל שָׁאוּל֨ אֶת־הַֽחֲנִ֔ית וַיֹּ֕אמֶר אַכֶּ֥ה בְדָוִ֖ד וּבַקִּ֑יר וַיִּסֹּ֥ב דָּוִ֛ד מִפָּנָ֖יו פַּֽעֲמָֽיִם׃ 
<a target = '_blank' href='https://geulah.org.il/HaTanach/verse/?verse=76900'/> (18,12)</a> וַיִּרָ֥א שָׁא֖וּל מִלִּפְנֵ֣י דָוִ֑ד כִּֽי־הָיָ֤ה יְהוָֹה֙ עִמֹּ֔ו וּמֵעִ֥ם שָׁא֖וּל סָֽר׃ 
<a target = '_blank' href='https://geulah.org.il/HaTanach/verse/?verse=76910'/> (18,13)</a> וַיְסִרֵ֤הוּ שָׁאוּל֨ מֵֽעִמֹּ֔ו וַיְשִׂמֵ֥הוּ לֹ֖ו שַׂר־אָ֑לֶף וַיֵּצֵ֥א וַיָּבֹ֖א לִפְנֵ֥י הָעָֽם׃  ס 
<a target = '_blank' href='https://geulah.org.il/HaTanach/verse/?verse=76920'/> (18,14)</a> וַיְהִ֥י דָוִ֛ד לְכָל־דָּרְכָ֖ו֯  מַשְׂכִּ֑יל וַֽיהוָֹ֖ה עִמֹּֽו׃ 
<a target = '_blank' href='https://geulah.org.il/HaTanach/verse/?verse=76930'/> (18,15)</a> וַיַּ֣רְא שָׁא֔וּל אֲשֶׁר־ה֖וּא מַשְׂכִּ֣יל מְאֹ֑ד וַיָּ֖גָר מִפָּנָֽיו׃ 
<a target = '_blank' href='https://geulah.org.il/HaTanach/verse/?verse=76940'/> (18,16)</a> וְכָל־יִשְׂרָאֵל֨ וִֽיהוּדָ֔ה אֹהֵ֖ב אֶת־דָּוִ֑ד כִּי־ה֛וּא יֹוצֵ֥א וָבָ֖א לִפְנֵיהֶֽם׃  ס 
<a target = '_blank' href='https://geulah.org.il/HaTanach/verse/?verse=76950'/> (18,17)</a> וַיֹּ֨אמֶר שָׁא֜וּל אֶל־דָּוִ֗ד הִנֵּה֩ בִתִּ֨י הַגְּדֹולָ֤ה מֵרַב֙ אֹתָהּ֙ אֶתֶּן־לְךָ֣ לְאִשָּׁ֔ה אַ֚ךְ הֱיֵה־לִּ֣י לְבֶן־חַ֔יִל וְהִלָּחֵ֖ם מִלְחֲמֹ֣ות יְהוָֹ֑ה וְשָׁא֣וּל אָמַ֗ר אַל־תְּהִ֤י יָדִי֙ בֹּ֔ו וּתְהִי־בֹ֖ו יַד־פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=76960'/> (18,18)</a> וַיֹּ֨אמֶר דָּוִ֜ד אֶל־שָׁא֗וּל מִ֤י אָֽנֹכִי֙ וּמִ֣י חַיַּ֔י מִשְׁפַּ֥חַת אָבִ֖י בְּיִשְׂרָאֵ֑ל כִּי־אֶֽהְיֶ֥ה חָתָ֖ן לַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=76970'/> (18,19)</a> וַיְהִ֗י בְּעֵ֥ת תֵּ֛ת אֶת־מֵרַ֥ב בַּת־שָׁא֖וּל לְדָוִ֑ד וְהִ֧יא נִתְּנָ֛ה לְעַדְרִיאֵ֥ל הַמְּחֹֽלָתִ֖י לְאִשָּֽׁה׃ 
<a target = '_blank' href='https://geulah.org.il/HaTanach/verse/?verse=76980'/> (18,20)</a> וַתֶּֽאֱהַ֛ב מִיכַ֥ל בַּת־שָׁא֖וּל אֶת־דָּוִ֑ד וַיַּגִּ֣דוּ לְשָׁא֔וּל וַיִּשַׁ֥ר הַדָּבָ֖ר בְּעֵינָֽיו׃ 
<a target = '_blank' href='https://geulah.org.il/HaTanach/verse/?verse=76990'/> (18,21)</a> וַיֹּ֨אמֶר שָׁא֜וּל אֶתְּנֶ֤נָּה לֹּו֙ וּתְהִי־לֹ֣ו לְמֹוקֵ֔שׁ וּתְהִי־בֹ֖ו יַד־פְּלִשְׁתִּ֑ים וַיֹּ֤אמֶר שָׁאוּל֨ אֶל־דָּוִ֔ד בִּשְׁתַּ֛יִם תִּתְחַתֵּ֥ן בִּ֖י הַיֹּֽום׃ 
<a target = '_blank' href='https://geulah.org.il/HaTanach/verse/?verse=77000'/> (18,22)</a> וַיְצַ֨ו שָׁא֜וּל אֶת־עֲבָדָ֗ו֯  דַּבְּר֨וּ אֶל־דָּוִ֤ד בַּלָּט֙ לֵאמֹ֔ר הִנֵּ֨ה חָפֵ֤ץ בְּךָ֙ הַמֶּ֔לֶךְ וְכָל־עֲבָדָ֖יו אֲהֵב֑וּךָ וְעַתָּ֖ה הִתְחַתֵּ֥ן בַּמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=77010'/> (18,23)</a> וַיְדַבְּר֞וּ עַבְדֵ֤י שָׁאוּל֨ בְּאָזְנֵ֣י דָוִ֔ד אֶת־הַדְּבָרִ֖ים הָאֵ֑לֶּה וַיֹּ֣אמֶר דָּוִ֗ד הַֽנְקַלָּ֤ה בְעֵֽינֵיכֶם֙ הִתְחַתֵּ֣ן בַּמֶּ֔לֶךְ וְאָֽנֹכִ֖י אִֽישׁ־רָ֥שׁ וְנִקְלֶֽה׃ 
<a target = '_blank' href='https://geulah.org.il/HaTanach/verse/?verse=77020'/> (18,24)</a> וַיַּגִּ֜דוּ עַבְדֵ֥י שָׁא֛וּל לֹ֖ו לֵאמֹ֑ר כַּדְּבָרִ֥ים הָאֵ֖לֶּה דִּבֶּ֥ר דָּוִֽד׃  פ 
<a target = '_blank' href='https://geulah.org.il/HaTanach/verse/?verse=77030'/> (18,25)</a> וַיֹּ֨אמֶר שָׁא֜וּל כֹּה־תֹֽאמְר֣וּ לְדָוִ֗ד אֵֽין־חֵ֤פֶץ לַמֶּ֙לֶךְ֙ בְּמֹ֔הַר כִּ֗י בְּמֵאָה֙ עָרְלֹ֣ות פְּלִשְׁתִּ֔ים לְהִנָּקֵ֖ם בְּאֹֽיְבֵ֣י הַמֶּ֑לֶךְ וְשָׁא֣וּל חָשַׁ֔ב לְהַפִּ֥יל אֶת־דָּוִ֖ד בְּיַד־פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=77040'/> (18,26)</a> וַיַּגִּ֨דוּ עֲבָדָ֤יו לְדָוִד֙ אֶת־הַדְּבָרִ֣ים הָאֵ֔לֶּה וַיִּשַׁ֤ר הַדָּבָר֙ בְּעֵינֵ֣י דָוִ֔ד לְהִתְחַתֵּ֖ן בַּמֶּ֑לֶךְ וְלֹא־מָֽלְא֖וּ הַיָּמִֽים׃ 
<a target = '_blank' href='https://geulah.org.il/HaTanach/verse/?verse=77050'/> (18,27)</a> וַיָּ֨קָם דָּוִ֜ד וַיֵּ֣לֶךְ ׀ ה֣וּא וַֽאֲנָשָׁ֗יו וַיַּ֣ךְ בַּפְּלִשְׁתִּים֮ מָאתַ֣יִם אִישׁ֒ וַיָּבֵ֤א דָוִד֙ אֶת־עָרְלֹ֣תֵיהֶ֔ם וַיְמַלְא֣וּם לַמֶּ֔לֶךְ לְהִתְחַתֵּ֖ן בַּמֶּ֑לֶךְ וַיִּתֶּן־לֹ֥ו שָׁא֛וּל אֶת־מִיכַ֥ל בִּתֹּ֖ו לְאִשָּֽׁה׃  
<a target = '_blank' href='https://geulah.org.il/HaTanach/verse/?verse=77060'/> (18,28)</a> וַיַּ֤רְא שָׁאוּל֨ וַיֵּ֔דַע כִּ֥י יְהוָֹ֖ה עִם־דָּוִ֑ד וּמִיכַ֥ל בַּת־שָׁא֖וּל אֲהֵבַֽ֯תְהוּ׃ 
<a target = '_blank' href='https://geulah.org.il/HaTanach/verse/?verse=77070'/> (18,29)</a> וַיֹּ֣א֯סֶף שָׁא֗וּל לֵרֹ֛א מִפְּנֵ֥י דָוִ֖ד עֹ֑וד וַיְהִ֥י שָׁא֛וּל אֹיֵ֥ב אֶת־דָּוִ֖ד כָּל־הַיָּמִֽים׃    ס 
<a target = '_blank' href='https://geulah.org.il/HaTanach/verse/?verse=77080'/> (18,30)</a> וַיֵּֽצְא֖וּ שָׂרֵ֣י פְלִשְׁתִּ֑ים וַיְהִ֣י ׀ מִדֵּ֣י צֵאתָ֗ם שָׂכַ֤ל דָּוִד֙ מִכֹּל֨ עַבְדֵ֣י שָׁא֔וּל וַיִּיקַ֥ר שְׁמֹ֖ו מְאֹֽד׃    פ 
<a target = '_blank' href='https://geulah.org.il/HaTanach/verse/?verse=77090'/> (19,1)</a> וַיְדַבֵּ֣ר שָׁא֗וּל אֶל־יֹֽונָתָ֤ן בְּנֹו֙ וְאֶל־כָּל־עֲבָדָ֔יו לְהָמִ֖ית אֶת־דָּוִ֑ד וִיהֹֽונָתָן֙ בֶּן־שָׁא֔וּל חָפֵ֥ץ בְּדָוִ֖ד מְאֹֽד׃ 
<a target = '_blank' href='https://geulah.org.il/HaTanach/verse/?verse=77100'/> (19,2)</a> וַיַּגֵּ֤ד יְהֹֽונָתָן֙ לְדָוִ֣ד לֵאמֹ֔ר מְבַקֵּ֛שׁ שָׁא֥וּל אָבִ֖י לַֽהֲמִיתֶ֑ךָ וְעַתָּה֙ הִשָּֽׁמֶר־נָ֣א בַבֹּ֔קֶר וְיָֽשַׁבְתָּ֥ בַסֵּ֖תֶר וְנַחְבֵּֽאתָ׃ 
<a target = '_blank' href='https://geulah.org.il/HaTanach/verse/?verse=77110'/> (19,3)</a> וַאֲנִ֨י אֵצֵ֜א וְעָֽמַדְתִּ֣י לְיַד־אָבִ֗י בַּשָּׂדֶה֙ אֲשֶׁר־אַתָּ֣ה שָׁ֔ם וַֽאֲנִ֕י אֲדַבֵּ֥ר בְּךָ֖ אֶל־אָבִ֑י וְרָאִ֥יתִי מָ֖ה וְהִגַּ֥דְתִּי לָֽךְ׃    ס 
<a target = '_blank' href='https://geulah.org.il/HaTanach/verse/?verse=77120'/> (19,4)</a> וַיְדַבֵּ֨ר יְהֹֽונָתָ֤ן בְּדָוִד֙ טֹ֔וב אֶל־שָׁא֖וּל אָבִ֑יו וַיֹּ֣אמֶר אֵ֠לָיו אַל־יֶֽחֱטָ֨א הַמֶּ֜לֶךְ בְּעַבְדֹּ֣ו בְדָוִ֗ד כִּ֣י לֹ֤וא חָטָא֙ לָ֔ךְ וְכִ֥י מַֽעֲשָׂ֖יו טֹֽוב־לְךָ֥ מְאֹֽד׃ 
<a target = '_blank' href='https://geulah.org.il/HaTanach/verse/?verse=77130'/> (19,5)</a> וַיָּשֶׂם֩ אֶת־נַפְשֹׁ֨ו בְכַפֹּ֜ו וַיַּ֣ךְ אֶת־הַפְּלִשְׁתִּ֗י וַיַּ֨עַשׂ יְהוָֹ֜ה תְּשׁוּעָ֤ה גְדֹולָה֙ לְכָל־יִשְׂרָאֵ֔ל רָאִ֖יתָ וַתִּשְׂמָ֑ח וְלָ֤מָּה תֶֽחֱטָא֙ בְּדָ֣ם נָקִ֔י לְהָמִ֥ית אֶת־דָּוִ֖ד חִנָּֽם׃ 
<a target = '_blank' href='https://geulah.org.il/HaTanach/verse/?verse=77140'/> (19,6)</a> וַיִּשְׁמַ֥ע שָׁא֖וּל בְּקֹ֣ול יְהֹֽונָתָ֑ן וַיִּשָּׁבַ֣ע שָׁא֔וּל חַי־יְהוָֹ֖ה אִם־יוּמָֽת׃ 
<a target = '_blank' href='https://geulah.org.il/HaTanach/verse/?verse=77150'/> (19,7)</a> וַיִּקְרָ֤א יְהֹֽונָתָן֙ לְדָוִ֔ד וַיַּגֶּד־לֹו֙ יְהֹ֣ונָתָ֔ן אֵת־כָּל־הַדְּבָרִ֖ים הָאֵ֑לֶּה וַיָּבֵ֨א יְהֹֽונָתָ֤ן אֶת־דָּוִד֙ אֶל־֯שָׁא֔וּל וַיְהִ֥י לְפָנָ֖יו כְּאֶתְמֹ֥ול שִׁלְשֹֽׁום׃    ס 
<a target = '_blank' href='https://geulah.org.il/HaTanach/verse/?verse=77160'/> (19,8)</a> וַתֹּ֥וסֶף הַמִּלְחָמָ֖ה לִֽהְיֹ֑ות וַיֵּצֵ֨א דָוִ֜ד וַיִּלָּ֣חֶם בַּפְּלִשְׁתִּ֗ים וַיַּ֤ךְ בָּהֶם֙ מַכָּ֣ה גְדֹולָ֔ה וַיָּנֻ֖סוּ מִפָּנָֽיו׃ 
<a target = '_blank' href='https://geulah.org.il/HaTanach/verse/?verse=77170'/> (19,9)</a> וַתְּהִי֩ ר֨וּחַ יְהוָֹ֤ה ׀ רָעָה֙ אֶל־שָׁא֔וּל וְהוּא֙ בְּבֵיתֹ֣ו יֹושֵׁ֔ב וַֽחֲנִיתֹ֖ו בְּיָדֹ֑ו וְדָוִ֖ד מְנַגֵּ֥ן בְּיָֽד׃ 
<a target = '_blank' href='https://geulah.org.il/HaTanach/verse/?verse=77180'/> (19,10)</a> וַיְבַקֵּ֨שׁ שָׁא֜וּל לְהַכֹּ֤ות בַּֽחֲנִית֙ בְּדָוִ֣ד וּבַקִּ֔יר וַיִּפְטַר֙ מִפְּנֵ֣י שָׁא֔וּל וַיַּ֥ךְ אֶת־הַֽחֲנִ֖ית בַּקִּ֑יר וְדָוִ֛ד נָ֥ס וַיִּמָּלֵ֖ט בַּלַּ֥יְלָה הֽ֯וּא׃  פ 
<a target = '_blank' href='https://geulah.org.il/HaTanach/verse/?verse=77190'/> (19,11)</a> וַיִּשְׁלַח֩ שָׁא֨וּל מַלְאָכִ֜ים אֶל־בֵּ֤ית דָּוִד֙ לְשָׁמְרֹ֔ו וְלַֽהֲמִיתֹ֖ו בַּבֹּ֑קֶר וַתַּגֵּ֣ד לְדָוִ֗ד מִיכַ֤ל אִשְׁתֹּו֙ לֵאמֹ֔ר אִם־אֵ֨ינְךָ֜ מְמַלֵּ֤ט אֶת־נַפְשְׁךָ֙ הַלַּ֔יְלָה מָחָ֖ר אַתָּ֥ה מוּמָֽת׃ 
<a target = '_blank' href='https://geulah.org.il/HaTanach/verse/?verse=77200'/> (19,12)</a> וַתֹּ֧רֶד מִיכַ֛ל אֶת־דָּוִ֖ד בְּעַ֣ד הַחַלֹּ֑ון וַיֵּ֥לֶךְ וַיִּבְרַ֖ח וַיִּמָּלֵֽט׃ 
<a target = '_blank' href='https://geulah.org.il/HaTanach/verse/?verse=77210'/> (19,13)</a> וַתִּקַּ֨ח מִיכַ֜ל אֶת־הַתְּרָפִ֗ים וַתָּ֙שֶׂם֙ אֶל־הַמִּטָּ֔ה וְאֵת֙ כְּבִ֣יר הָֽעִזִּ֔ים שָׂ֖מָה מְרַֽאֲשֹׁתָ֑יו וַתְּכַ֖ס בַּבָּֽגֶד׃  
<a target = '_blank' href='https://geulah.org.il/HaTanach/verse/?verse=77220'/> (19,14)</a> וַיִּשְׁלַ֥ח שָׁא֛וּל מַלְאָכִ֖ים לָקַ֣חַת אֶת־דָּוִ֑ד וַתֹּ֖אמֶר חֹלֶ֥ה הֽוּא׃  
<a target = '_blank' href='https://geulah.org.il/HaTanach/verse/?verse=77230'/> (19,15)</a> וַיִּשְׁלַ֤ח שָׁאוּל֨ אֶת־הַמַּלְאָכִ֔ים לִרְאֹ֥ות אֶת־דָּוִ֖ד לֵאמֹ֑ר הַֽעֲל֨וּ אֹתֹ֧ו בַמִּטָּ֛ה אֵלַ֖י לַֽהֲמִתֹֽו׃ 
<a target = '_blank' href='https://geulah.org.il/HaTanach/verse/?verse=77240'/> (19,16)</a> וַיָּבֹ֙אוּ֙ הַמַּלְאָכִ֔ים וְהִנֵּ֥ה הַתְּרָפִ֖ים אֶל־הַמִּטָּ֑ה וּכְבִ֥יר הָֽעִזִּ֖ים מְרַֽאֲשֹׁתָֽיו׃ 
<a target = '_blank' href='https://geulah.org.il/HaTanach/verse/?verse=77250'/> (19,17)</a> וַיֹּ֨אמֶר שָׁא֜וּל אֶל־מִיכַ֗ל לָ֤מָּה כָּ֙כָה֙ רִמִּיתִ֔נִי וַתְּשַׁלְּחִ֥י אֶת־אֹֽיְבִ֖י וַיִּמָּלֵ֑ט וַתֹּ֤אמֶר מִיכַל֨ אֶל־שָׁא֔וּל הֽוּא־אָמַ֥ר אֵלַ֛י שַׁלְּחִ֖נִי לָמָ֥ה אֲמִיתֵֽךְ׃ 
<a target = '_blank' href='https://geulah.org.il/HaTanach/verse/?verse=77260'/> (19,18)</a> וְדָוִ֨ד בָּרַ֜ח וַיִּמָּלֵ֗ט וַיָּבֹ֤א אֶל־שְׁמוּאֵל֨ הָֽרָמָ֔תָה וַיַּ֨גֶּד־לֹ֔ו אֵ֛ת כָּל־אֲשֶׁ֥ר עָֽשָׂה־לֹ֖ו שָׁא֑וּל וַיֵּ֤לֶךְ הוּא֙ וּשְׁמוּאֵ֔ל וַיֵּֽשְׁב֖וּ בְּנָו֯יֹֽת׃ 
<a target = '_blank' href='https://geulah.org.il/HaTanach/verse/?verse=77270'/> (19,19)</a> וַיֻּגַּ֥ד לְשָׁא֖וּל לֵאמֹ֑ר הִנֵּ֣ה דָוִ֔ד בְּנָו֯יֹ֖ת בָּרָמָֽה׃ 
<a target = '_blank' href='https://geulah.org.il/HaTanach/verse/?verse=77280'/> (19,20)</a> וַיִּשְׁלַ֨ח שָׁא֣וּל מַלְאָכִים֮ לָקַ֣חַת אֶת־דָּוִד֒ וַיַּ֗רְא אֶת־לַֽהֲקַ֤ת הַנְּבִיאִים֙ נִבְּאִ֔ים וּשְׁמוּאֵ֕ל עֹמֵ֥ד נִצָּ֖ב עֲלֵיהֶ֑ם וַתְּהִ֞י עַל־מַלְאֲכֵ֤י שָׁאוּל֨ ר֣וּחַ אֱלֹהִ֔ים וַיִּתְנַבְּא֖וּ גַּם־הֵֽמָּה׃ 
<a target = '_blank' href='https://geulah.org.il/HaTanach/verse/?verse=77290'/> (19,21)</a> וַיַּגִּ֣דוּ לְשָׁא֗וּל וַיִּשְׁלַח֙ מַלְאָכִ֣ים אֲחֵרִ֔ים וַיִּתְנַבְּא֖וּ גַּם־הֵ֑מָּה וַיֹּ֣סֶף שָׁא֗וּל וַיִּשְׁלַח֙ מַלְאָכִ֣ים שְׁלִשִׁ֔ים וַיִּתְנַבְּא֖וּ גַּם־הֵֽמָּה׃ 
<a target = '_blank' href='https://geulah.org.il/HaTanach/verse/?verse=77300'/> (19,22)</a> וַיֵּ֨לֶךְ גַּם־ה֜וּא הָֽרָמָ֗תָה וַיָּבֹא֙ עַד־בֹּ֤ור הַגָּדֹול֨ אֲשֶׁ֣ר בַּשֵּׂ֔כוּ וַיִּשְׁאַ֣ל וַיֹּ֔אמֶר אֵיפֹ֥ה שְׁמוּאֵ֖ל וְדָוִ֑ד וַיֹּ֕אמֶר הִנֵּ֖ה בְּנָו֯יֹ֥ת בָּרָמָֽה׃ 
<a target = '_blank' href='https://geulah.org.il/HaTanach/verse/?verse=77310'/> (19,23)</a> וַיֵּ֣לֶךְ שָׁ֔ם אֶל־נָו֯יֹ֖ת בָּֽרָמָ֑ה וַתְּהִי֩ עָלָ֨יו גַּם־ה֜וּא ר֣וּחַ אֱלֹהִ֗ים וַיֵּ֤לֶךְ הָלֹוךְ֙ וַיִּתְנַבֵּ֔א עַד־בֹּאֹ֖ו בְּנָו֯יֹ֥ת בָּֽרָמָֽה׃ 
<a target = '_blank' href='https://geulah.org.il/HaTanach/verse/?verse=77320'/> (19,24)</a> וַיִּפְשַׁ֨ט גַּם־ה֜וּא בְּגָדָ֗יו וַיִּתְנַבֵּ֤א גַם־הוּא֙ לִפְנֵ֣י שְׁמוּאֵ֔ל וַיִּפֹּ֣ל עָרֹ֔ם כָּל־הַיֹּ֥ום הַה֖וּא וְכָל־הַלָּ֑יְלָה עַל־כֵּן֙ יֹֽאמְר֔וּ הֲגַ֥ם שָׁא֖וּל בַּנְּבִיאִֽים׃  פ 
<a target = '_blank' href='https://geulah.org.il/HaTanach/verse/?verse=77330'/> (20,1)</a> וַיִּבְרַ֣ח דָּוִ֔ד מִנָּו֯יֹ֖ת בָּֽרָמָ֑ה וַיָּבֹ֞א וַיֹּ֣אמֶר ׀ לִפְנֵ֣י יְהֹֽונָתָ֗ן מֶ֤ה עָ֙שִׂיתִ֙י מֶֽה־עֲוֹנִ֤י וּמֶֽה־חַטָּאתִי֙ לִפְנֵ֣י אָבִ֔יךָ כִּ֥י מְבַקֵּ֖שׁ אֶת־נַפְשִֽׁי׃ 
<a target = '_blank' href='https://geulah.org.il/HaTanach/verse/?verse=77340'/> (20,2)</a> וַיֹּ֨אמֶר לֹ֣ו חָלִילָה֮ לֹ֣א תָמוּת֒ הִנֵּ֡ה לֹו־ַֽ֯עֲ֙שֶׂה אָבִ֜י דָּבָ֣ר גָּדֹ֗ול אֹ֚ו דָּבָ֣ר קָטֹ֔ן וְלֹ֥א יִגְלֶ֖ה אֶת־אָזְנִ֑י וּמַדּוּעַ֩ יַסְתִּ֨יר אָבִ֥י מִמֶּ֛נִּי אֶת־הַדָּבָ֥ר הַזֶּ֖ה אֵ֥ין זֹֽאת׃ 
<a target = '_blank' href='https://geulah.org.il/HaTanach/verse/?verse=77350'/> (20,3)</a> וַיִּשָּׁבַ֨ע עֹ֜וד דָּוִ֗ד וַיֹּ֙אמֶר֙ יָדֹ֨עַ יָדַ֜ע אָבִ֗יךָ כִּֽי־מָצָ֤אתִי חֵן֙ בְּעֵינֶ֔יךָ וַיֹּ֛אמֶר אַל־יֵֽדַע־זֹ֥את יְהֹֽונָתָ֖ן פֶּן־יֵֽעָצֵ֑ב וְאוּלָ֗ם חַי־יְהוָֹה֙ וְחֵ֣י נַפְשֶׁ֔ךָ כִּ֣י כְפֶ֔שַׂע בֵּינִ֖י וּבֵ֥ין הַמָּֽוֶת׃ 
<a target = '_blank' href='https://geulah.org.il/HaTanach/verse/?verse=77360'/> (20,4)</a> וַיֹּ֥אמֶר יְהֹֽונָתָ֖ן אֶל־דָּוִ֑ד מַה־תֹּאמַ֥ר נַפְשְׁךָ֖ וְאֶֽעֱשֶׂה־לָּֽךְ׃  
<a target = '_blank' href='https://geulah.org.il/HaTanach/verse/?verse=77370'/> (20,5)</a> וַיֹּ֨אמֶר דָּוִ֜ד אֶל־יְהֹֽונָתָ֗ן הִנֵּה־חֹ֨דֶשׁ֙ מָחָ֔ר וְאָֽנֹכִ֛י יָשֹֽׁב־אֵשֵׁ֥ב עִם־הַמֶּ֖לֶךְ לֶֽאֱכֹ֑ול וְשִׁלַּחְתַּ֨נִי֨ וְנִסְתַּרְתִּ֣י בַשָּׂדֶ֔ה עַ֖ד הָעֶ֥רֶב הַשְּׁלִשִֽׁית׃ 
<a target = '_blank' href='https://geulah.org.il/HaTanach/verse/?verse=77380'/> (20,6)</a> אִם־פָּקֹ֥ד יִפְקְדֵ֖נִי אָבִ֑יךָ וְאָֽמַרְתָּ֗ נִשְׁאֹל֩ נִשְׁאַ֨ל מִמֶּ֤נִּי דָוִד֙ לָרוּץ֙ בֵּֽית־לֶ֣חֶם עִירֹ֔ו כִּי־זֶ֧בַח הַיָּמִ֛ים שָׁ֖ם לְכָל־הַמִּשְׁפָּחָֽה׃ 
<a target = '_blank' href='https://geulah.org.il/HaTanach/verse/?verse=77390'/> (20,7)</a> אִם־כֹּ֥ה יֹאמַ֛ר טֹ֖וב שָׁלֹ֣ום לְעַבְדֶּ֑ךָ וְאִם־חָרֹ֤ה יֶֽחֱרֶה֙ לֹ֔ו דַּ֕ע כִּֽי־כָֽלְתָ֥ה הָֽרָעָ֖ה מֵֽעִמֹּֽו׃ 
<a target = '_blank' href='https://geulah.org.il/HaTanach/verse/?verse=77400'/> (20,8)</a> וְעָשִׂ֤יתָ חֶ֨סֶד֨ עַל־עַבְדֶּ֔ךָ כִּ֚י בִּבְרִ֣ית יְהוָֹ֔ה הֵבֵ֥אתָ אֶֽת־עַבְדְּךָ֖ עִמָּ֑ךְ וְאִם־יֶשׁ־בִּ֤י עָוֹן֙ הֲמִיתֵ֣נִי אַ֔תָּה וְעַד־אָבִ֖יךָ לָֽמָּה־זֶּ֥ה תְבִיאֵֽנִי׃  
<a target = '_blank' href='https://geulah.org.il/HaTanach/verse/?verse=77410'/> (20,9)</a> וַיֹּ֥אמֶר יְהֹֽונָתָ֖ן חָלִ֣ילָה לָּ֑ךְ כִּ֣י ׀ אִם־יָדֹ֣עַ אֵדַ֗ע כִּי־כָֽלְתָ֨ה הָֽרָעָ֜ה מֵעִ֤ם אָבִי֙ לָבֹ֣וא עָלֶ֔יךָ וְלֹ֥א אֹתָ֖הּ אַגִּ֥יד לָֽךְ׃  
<a target = '_blank' href='https://geulah.org.il/HaTanach/verse/?verse=77420'/> (20,10)</a> וַיֹּ֣אמֶר דָּוִד֙ אֶל־יְהֹ֣ונָתָ֔ן מִ֖י יַגִּ֣יד לִ֑י אֹ֛ו מַה־יַּֽעַנְךָ֥ אָבִ֖יךָ קָשָֽׁה׃  
<a target = '_blank' href='https://geulah.org.il/HaTanach/verse/?verse=77430'/> (20,11)</a> וַיֹּ֤אמֶר יְהֹֽונָתָן֙ אֶל־דָּוִ֔ד לְכָ֖ה וְנֵצֵ֣א הַשָּׂדֶ֑ה וַיֵּֽצְא֥וּ שְׁנֵיהֶ֖ם הַשָּׂדֶֽה׃    ס 
<a target = '_blank' href='https://geulah.org.il/HaTanach/verse/?verse=77440'/> (20,12)</a> וַיֹּ֨אמֶר יְהֹֽונָתָ֜ן אֶל־דָּוִ֗ד יְהוָֹ֞ה אֱלֹהֵ֤י יִשְׂרָאֵל֨ כִּֽי־אֶחְקֹ֣ר אֶת־אָבִ֗י כָּעֵ֤ת ׀ מָחָר֙ הַשְּׁלִשִׁ֔ית וְהִנֵּה־טֹ֖וב אֶל־דָּוִ֑ד וְלֹא־אָז֙ אֶשְׁלַ֣ח אֵלֶ֔יךָ וְגָלִ֖יתִי אֶת־אָזְנֶֽךָ׃ 
<a target = '_blank' href='https://geulah.org.il/HaTanach/verse/?verse=77450'/> (20,13)</a> כֹּה־יַֽעֲשֶׂה֩ יְהוָֹ֨ה לִיהֹֽונָתָ֜ן וְכֹ֣ה יֹסִ֗יף כִּֽי־יֵיטִ֨ב אֶל־אָבִ֤י אֶת־הָֽרָעָה֙ עָלֶ֔יךָ וְגָלִ֨יתִי֨ אֶת־אָזְנֶ֔ךָ וְשִׁלַּחְתִּ֖יךָ וְהָלַכְתָּ֣ לְשָׁלֹ֑ום וִיהִ֤י יְהוָֹה֙ עִמָּ֔ךְ כַּֽאֲשֶׁ֥ר הָיָ֖ה עִם־אָבִֽי׃ 
<a target = '_blank' href='https://geulah.org.il/HaTanach/verse/?verse=77460'/> (20,14)</a> וְלֹ֖א אִם־עֹודֶ֣נִּי חָ֑י וְלֹא־תַֽעֲשֶׂ֧ה עִמָּדִ֛י חֶ֥סֶד יְהוָֹ֖ה וְלֹ֥א אָמֽוּת׃ 
<a target = '_blank' href='https://geulah.org.il/HaTanach/verse/?verse=77470'/> (20,15)</a> וְלֹֽא־תַכְרִ֧ית אֶֽת־חַסְדְּךָ֛ מֵעִ֥ם בֵּיתִ֖י עַד־עֹולָ֑ם וְלֹ֗א בְּהַכְרִ֤ת יְהוָֹה֙ אֶת־אֹֽיְבֵ֣י דָוִ֔ד אִ֕ישׁ מֵעַ֖ל פְּנֵ֥י הָֽאֲדָמָֽה׃ 
<a target = '_blank' href='https://geulah.org.il/HaTanach/verse/?verse=77480'/> (20,16)</a> וַיִּכְרֹ֥ת יְהֹֽונָתָ֖ן עִם־בֵּ֣ית דָּוִ֑ד וּבִקֵּ֣שׁ יְהוָֹ֔ה מִיַּ֖ד אֹֽיְבֵ֥י דָוִֽד׃ 
<a target = '_blank' href='https://geulah.org.il/HaTanach/verse/?verse=77490'/> (20,17)</a> וַיֹּ֤וסֶף יְהֹֽונָתָן֙ לְהַשְׁבִּ֣יעַ אֶת־דָּוִ֔ד בְּאַֽהֲבָתֹ֖ו אֹתֹ֑ו כִּי־אַֽהֲבַ֥ת נַפְשֹׁ֖ו אֲהֵבֹֽו׃    פ 
<a target = '_blank' href='https://geulah.org.il/HaTanach/verse/?verse=77500'/> (20,18)</a> ֯וַיֹּֽאמֶר־ל֖ו יְהֹֽונָתָ֖ן מָחָ֣ר חֹ֑דֶשׁ וְנִ֨פְקַדְתָּ֔ כִּ֥י יִפָּקֵ֖ד מֹֽושָׁבֶֽךָ׃ 
<a target = '_blank' href='https://geulah.org.il/HaTanach/verse/?verse=77510'/> (20,19)</a> וְשִׁלַּשְׁתָּ֙ תֵּרֵ֣ד מְאֹ֔ד וּבָאתָ֙ אֶל־הַמָּקֹ֔ום אֲשֶׁר־נִסְתַּ֥רְתָּ שָּׁ֖ם בְּיֹ֣ום הַמַּֽעֲשֶׂ֑ה וְיָ֣שַׁבְתָּ֔ אֵ֖צֶל הָאֶ֥בֶן הָאָֽזֶל׃ 
<a target = '_blank' href='https://geulah.org.il/HaTanach/verse/?verse=77520'/> (20,20)</a> וַֽאֲנִ֕י שְׁל֥שֶׁת הַֽחִצִּ֖ים צִדָּ֣ה֯ אֹורֶ֑ה לְשַׁלַּח־לִ֖י לְמַטָּרָֽה׃ 
<a target = '_blank' href='https://geulah.org.il/HaTanach/verse/?verse=77530'/> (20,21)</a> וְהִנֵּה֙ אֶשְׁלַ֣ח אֶת־הַנַּ֔עַר לֵ֖ךְ מְצָ֣א אֶת־הַֽחִצִּ֑ים אִם־אָמֹר֩ אֹמַ֨ר לַנַּ֜עַר הִנֵּ֥ה הַֽחִצִּ֣ים ׀ מִמְּךָ֣ וָהֵ֗נָּה קָחֶ֧נּוּ וָבֹ֛אָה כִּֽי־שָׁלֹ֥ום לְךָ֛ וְאֵ֥ין דָּבָ֖ר חַי־יְהוָֹֽה׃ 
<a target = '_blank' href='https://geulah.org.il/HaTanach/verse/?verse=77540'/> (20,22)</a> וְאִם־כֹּ֤ה אֹמַר֙ לָעֶ֔לֶם הִנֵּ֥ה הַֽחִצִּ֖ים מִמְּךָ֣ וָהָ֑לְאָה לֵ֕ךְ כִּ֥י שִׁלַּֽחֲךָ֖ יְהוָֹֽה׃ 
<a target = '_blank' href='https://geulah.org.il/HaTanach/verse/?verse=77550'/> (20,23)</a> וְהַ֨דָּבָ֔ר אֲשֶׁ֥ר דִּבַּ֖רְנוּ אֲנִ֣י וָאָ֑תָּה הִנֵּ֧ה יְהוָֹ֛ה בֵּינִ֥י וּבֵֽינְךָ֖ עַד־עֹולָֽם׃    ס 
<a target = '_blank' href='https://geulah.org.il/HaTanach/verse/?verse=77560'/> (20,24)</a> וַיִּסָּתֵ֥ר דָּוִ֖ד בַּשָּׂדֶ֑ה וַיְהִ֣י הַחֹ֔דֶשׁ וַיֵּ֧שֶׁב הַמֶּ֛לֶךְ עֶ֯ל־הַלֶּ֖חֶם לֶֽאֱכֹֽול׃ 
<a target = '_blank' href='https://geulah.org.il/HaTanach/verse/?verse=77570'/> (20,25)</a> וַיֵּ֣שֶׁב הַ֠מֶּלֶךְ עַל־מֹ֨ושָׁבֹ֜ו כְּפַ֣עַם ׀ בְּפַ֗עַם אֶל־מֹושַׁב֙ הַקִּ֔יר וַ֙יָּקָם֙ יְהֹ֣ונָתָ֔ן וַיֵּ֥שֶׁב אַבְנֵ֖ר מִצַּ֣ד שָׁא֑וּל וַיִּפָּקֵ֖ד מְקֹ֥ום דָוִֽד׃ 
<a target = '_blank' href='https://geulah.org.il/HaTanach/verse/?verse=77580'/> (20,26)</a> וְלֹֽא־דִבֶּ֥ר שָׁא֛וּל מְא֖וּמָה בַּיֹּ֣ום הַה֑וּא כִּ֤י אָמַר֙ מִקְרֶ֣ה ה֔וּא בִּלְתִּ֥י טָהֹ֛ור ה֖וּא כִּי־לֹ֥א טָהֹֽור׃    ס 
<a target = '_blank' href='https://geulah.org.il/HaTanach/verse/?verse=77590'/> (20,27)</a> וַיְהִ֗י מִמָּֽחֳרַ֤ת הַחֹ֨דֶשׁ֨ הַשֵּׁנִ֔י וַיִּפָּקֵ֖ד מְקֹ֣ום דָּוִ֑ד וַיֹּ֤אמֶר שָׁאוּל֨ אֶל־יְהֹֽונָתָ֣ן בְּנֹ֔ו מַדּ֜וּעַ לֹא־בָ֧א בֶן־יִשַׁ֛י גַּם־תְּמֹ֥ול גַּם־הַיֹּ֖ום אֶל־הַלָּֽחֶם׃ 
<a target = '_blank' href='https://geulah.org.il/HaTanach/verse/?verse=77600'/> (20,28)</a> וַיַּ֥עַן יְהֹֽונָתָ֖ן אֶת־שָׁא֑וּל נִשְׁאֹ֨ל נִשְׁאַ֥ל דָּוִ֛ד מֵעִמָּדִ֖י עַד־בֵּ֥ית לָֽחֶם׃ 
<a target = '_blank' href='https://geulah.org.il/HaTanach/verse/?verse=77610'/> (20,29)</a> וַיֹּ֡אמֶר שַׁלְּחֵ֣נִי נָ֡א כִּ֣י זֶבַח֩ מִשְׁפָּחָ֨ה לָ֜נוּ בָּעִ֗יר וְה֤וּא צִוָּה־לִי֙ אָחִ֔י וְעַתָּ֗ה אִם־מָצָ֤אתִי חֵן֙ בְּעֵינֶ֔יךָ אִמָּ֥לְטָה נָּ֖א וְאֶרְאֶ֣ה אֶת־אֶחָ֑י עַל־כֵּ֣ן לֹא־בָ֔א אֶל־שֻׁלְחַ֖ן הַמֶּֽלֶךְ׃    פ 
<a target = '_blank' href='https://geulah.org.il/HaTanach/verse/?verse=77620'/> (20,30)</a> וַיִּֽחַר־אַ֤ף שָׁאוּל֨ בִּיהֹ֣ונָתָ֔ן וַיֹּ֣אמֶר לֹ֔ו בֶּן־נַֽעֲוַ֖ת הַמַּרְדּ֑וּת הֲלֹ֣וא יָדַ֗עְתִּי כִּֽי־בֹחֵ֤ר אַתָּה֙ לְבֶן־יִשַׁ֔י לְבָ֨שְׁתְּךָ֔ וּלְב֖שֶׁת עֶרְוַ֥ת אִמֶּֽךָ׃ 
<a target = '_blank' href='https://geulah.org.il/HaTanach/verse/?verse=77630'/> (20,31)</a> כִּ֣י כָל־הַיָּמִ֗ים אֲשֶׁ֤ר בֶּן־יִשַׁי֙ חַ֣י עַל־הָֽאֲדָמָ֔ה לֹ֥א תִכֹּ֖ון אַתָּ֣ה וּמַלְכוּתֶ֑ךָ וְעַתָּ֗ה שְׁלַ֨ח וְקַ֤ח אֹתֹו֙ אֵלַ֔י כִּ֥י בֶן־מָ֖וֶת הֽוּא׃    ס 
<a target = '_blank' href='https://geulah.org.il/HaTanach/verse/?verse=77640'/> (20,32)</a> וַיַּ֙עַן֙ יְהֹ֣ונָתָ֔ן אֶת־שָׁא֖וּל אָבִ֑יו וַיֹּ֧אמֶר אֵלָ֛יו לָ֥מָּה יוּמַ֖ת מֶ֥ה עָשָֽׂה׃ 
<a target = '_blank' href='https://geulah.org.il/HaTanach/verse/?verse=77650'/> (20,33)</a> וַיָּ֨טֶל שָׁא֧וּל אֶת־הַֽחֲנִ֛ית עָלָ֖יו לְהַכֹּתֹ֑ו וַיֵּ֙דַע֙ יְהֹ֣ונָתָ֔ן כִּי־כָ֥לָה הִ֛יא מֵעִ֥ם אָבִ֖יו לְהָמִ֥ית אֶת־דָּוִֽד׃  
<a target = '_blank' href='https://geulah.org.il/HaTanach/verse/?verse=77660'/> (20,34)</a> וַיָּ֧קָם יְהֹֽונָתָ֛ן מֵעִ֥ם הַשֻּׁלְחָ֖ן בָּֽחֳרִי־אָ֑ף וְלֹֽא־אָכַ֞ל בְּיֹֽום־הַחֹ֤דֶשׁ הַשֵּׁנִי֙ לֶ֔חֶם כִּ֤י נֶעְצַב֙ אֶל־דָּוִ֔ד כִּ֥י הִכְלִמֹ֖ו אָבִֽיו׃    ס 
<a target = '_blank' href='https://geulah.org.il/HaTanach/verse/?verse=77670'/> (20,35)</a> וַיְהִ֣י בַבֹּ֔קֶר וַיֵּצֵ֧א יְהֹֽונָתָ֛ן הַשָּׂדֶ֖ה לְמֹועֵ֣ד דָּוִ֑ד וְנַ֥עַר קָטֹ֖ן עִמֹּֽו׃ 
<a target = '_blank' href='https://geulah.org.il/HaTanach/verse/?verse=77680'/> (20,36)</a> וַיֹּ֣אמֶר לְנַֽעֲרֹ֔ו רֻ֗ץ מְצָא־נָא֙ אֶת־הַ֣חִצִּ֔ים אֲשֶׁ֥ר אָֽנֹכִ֖י מֹורֶ֑ה הַנַּ֣עַר רָ֔ץ וְהֽוּא־יָרָ֥ה הַחֵ֖צִי לְהַֽעֲבִרֹֽו׃ 
<a target = '_blank' href='https://geulah.org.il/HaTanach/verse/?verse=77690'/> (20,37)</a> וַיָּבֹ֤א הַנַּ֙עַר֙ עַד־מְקֹ֣ום הַחֵ֔צִי אֲשֶׁ֥ר יָרָ֖ה יְהֹֽונָתָ֑ן וַיִּקְרָ֨א יְהֹֽונָתָ֜ן אַֽחֲרֵ֤י הַנַּ֙עַר֙ וַיֹּ֔אמֶר הֲלֹ֥וא הַחֵ֖צִי מִמְּךָ֥ וָהָֽלְאָה׃ 
<a target = '_blank' href='https://geulah.org.il/HaTanach/verse/?verse=77700'/> (20,38)</a> וַיִּקְרָ֤א יְהֹֽונָתָן֙ אַֽחֲרֵ֣י הַנַּ֔עַר מְהֵרָ֥ה ח֖וּשָׁה אַל־תַּֽעֲמֹ֑ד וַיְלַקֵּ֞ט נַ֤עַר יְהֹֽונָתָן֙ אֶת־הַ֣חִצִּ֔י֯ וַיָּבֹ֖א אֶל־אֲדֹנָֽיו׃ 
<a target = '_blank' href='https://geulah.org.il/HaTanach/verse/?verse=77710'/> (20,39)</a> וְהַנַּ֖עַר לֹֽא־יָדַ֣ע מְא֑וּמָה אַ֤ךְ יְהֹֽונָתָן֙ וְדָוִ֔ד יָֽדְע֖וּ אֶת־הַדָּבָֽר׃ 
<a target = '_blank' href='https://geulah.org.il/HaTanach/verse/?verse=77720'/> (20,40)</a> וַיִּתֵּ֤ן יְהֹֽונָתָן֙ אֶת־כֵּלָ֔יו אֶל־הַנַּ֖עַר אֲשֶׁר־לֹ֑ו וַיֹּ֣אמֶר לֹ֔ו לֵ֖ךְ הָבֵ֥יא הָעִֽיר׃ 
<a target = '_blank' href='https://geulah.org.il/HaTanach/verse/?verse=77730'/> (20,41)</a> הַנַּעַר֮ בָּא֒ וְדָוִ֗ד קָ֚ם מֵאֵ֣צֶל הַנֶּ֔גֶב וַיִּפֹּ֨ל לְאַפָּ֥יו אַ֛רְצָה וַיִּשְׁתַּ֖חוּ שָׁל֣שׁ פְּעָמִ֑ים וַיִּשְּׁק֣וּ ׀ אִ֣ישׁ אֶת־רֵעֵ֗הוּ וַיִּבְכּוּ֙ אִ֣ישׁ אֶת־רֵעֵ֔הוּ עַד־דָּוִ֖ד הִגְדִּֽיל׃ 
<a target = '_blank' href='https://geulah.org.il/HaTanach/verse/?verse=77740'/> (20,42)</a> וַיֹּ֧אמֶר יְהֹֽונָתָ֛ן לְדָוִ֖ד לֵ֣ךְ לְשָׁלֹ֑ום אֲשֶׁר֩ נִשְׁבַּ֨עְנוּ שְׁנֵ֜ינוּ אֲנַ֗חְנוּ בְּשֵׁ֤ם יְהוָֹה֙ לֵאמֹ֔ר יְהוָֹ֞ה יִֽהְיֶ֣ה ׀ בֵּינִ֣י וּבֵינֶ֗ךָ וּבֵ֥ין זַרְעִ֛י וּבֵ֥ין זַרְעֲךָ֖ עַד־עֹולָֽם׃  פ֯ 
<a target = '_blank' href='https://geulah.org.il/HaTanach/verse/?verse=77750'/> (21,1)</a> וַיָּ֖קָם וַיֵּלַ֑ךְ וִיהֹֽונָתָ֖ן בָּ֥א הָעִֽיר׃ 
<a target = '_blank' href='https://geulah.org.il/HaTanach/verse/?verse=77760'/> (21,2)</a> וַיָּבֹ֞א דָוִד֙ נֹ֔בֶה אֶל־אֲחִימֶ֖לֶךְ הַכֹּהֵ֑ן וַיֶּֽחֱרַ֨ד אֲחִימֶ֜לֶךְ לִקְרַ֣את דָּוִ֗ד וַיֹּ֤אמֶר לֹו֙ מַדּ֤וּעַ אַתָּה֙ לְבַדֶּ֔ךָ וְאִ֖ישׁ אֵ֥ין אִתָּֽךְ׃ 
<a target = '_blank' href='https://geulah.org.il/HaTanach/verse/?verse=77770'/> (21,3)</a> וַיֹּ֨אמֶר דָּוִ֜ד לַֽאֲחִימֶ֣לֶךְ הַכֹּהֵ֗ן הַמֶּלֶךְ֮ צִוַּ֣נִי דָבָר֒ וַיֹּ֣אמֶר אֵלַ֗י אִ֣ישׁ אַל־יֵ֧דַע מְא֛וּמָה אֶת־הַדָּבָ֛ר אֲשֶׁר־אָֽנֹכִ֥י שֹׁלֵֽחֲךָ֖ וַֽאֲשֶׁ֣ר צִוִּיתִ֑ךָ וְאֶת־הַנְּעָרִ֣ים יֹודַ֔עְתִּי אֶל־מְקֹ֥ום פְּלֹנִ֖י אַלְמֹנִֽי׃ 
<a target = '_blank' href='https://geulah.org.il/HaTanach/verse/?verse=77780'/> (21,4)</a> וְעַתָּ֗ה מַה־יֵּ֧שׁ תַּֽחַת־יָֽדְךָ֛ חֲמִשָּׁה־לֶ֖חֶם תְּנָ֣ה בְיָדִ֑י אֹ֖ו הַנִּמְצָֽא׃ 
<a target = '_blank' href='https://geulah.org.il/HaTanach/verse/?verse=77790'/> (21,5)</a> וַיַּ֨עַן הַכֹּהֵ֤ן אֶת־דָּוִד֙ וַיֹּ֔אמֶר אֵֽין־לֶ֥חֶם חֹ֖ל אֶל־תַּ֣חַת יָדִ֑י כִּֽי־אִם־לֶ֤חֶם קֹ֨דֶשׁ֨ יֵ֔שׁ אִם־נִשְׁמְר֥וּ הַנְּעָרִ֖ים אַ֥ךְ מֵֽאִשָּֽׁה׃  פ 
<a target = '_blank' href='https://geulah.org.il/HaTanach/verse/?verse=77800'/> (21,6)</a> וַיַּעַן֩ דָּוִ֨ד אֶת־הַכֹּהֵ֜ן וַיֹּ֣אמֶר לֹ֗ו כִּ֣י אִם־אִשָּׁ֤ה עֲצֻֽרָה־לָ֨נוּ֨ כִּתְמֹ֣ל שִׁלְשֹׁ֔ם בְּצֵאתִ֕י וַיִּֽהְי֥וּ כְלֵֽי־הַנְּעָרִ֖ים קֹ֑דֶשׁ וְהוּא֙ דֶּ֣רֶךְ חֹ֔ל וְאַ֕ף כִּֽי־הַיֹּ֖ום יִקְדַּ֥שׁ בַּכֶּֽלִי׃ 
<a target = '_blank' href='https://geulah.org.il/HaTanach/verse/?verse=77810'/> (21,7)</a> וַיִּתֶּן־לֹ֥ו הַכֹּהֵ֖ן קֹ֑דֶשׁ כִּי֩ לֹא־הָ֨יָה שָׁ֜ם לֶ֗חֶם כִּֽי־אִם־לֶ֤חֶם הַפָּנִים֙ הַמּֽוּסָרִים֙ מִלִּפְנֵ֣י יְהוָֹ֔ה לָשׂוּם֙ לֶ֣חֶם חֹ֔ם בְּיֹ֖ום הִלָּֽקְחֹֽו׃ 
<a target = '_blank' href='https://geulah.org.il/HaTanach/verse/?verse=77820'/> (21,8)</a> וְשָׁ֡ם אִישׁ֩ מֵֽעַבְדֵ֨י שָׁא֜וּל בַּיֹּ֣ום הַה֗וּא נֶעְצָר֨ לִפְנֵ֣י יְהוָֹ֔ה וּשְׁמֹ֖ו דֹּאֵ֣ג הָֽאֲדֹמִ֑י אַבִּ֥יר הָֽרֹעִ֖ים אֲשֶׁ֥ר לְשָׁאֽוּל׃ 
<a target = '_blank' href='https://geulah.org.il/HaTanach/verse/?verse=77830'/> (21,9)</a> וַיֹּ֤אמֶר דָּוִד֙ לַֽאֲחִימֶ֔לֶךְ וְאִ֛ין יֶשׁ־פֹּ֥ה תַֽחַת־יָֽדְךָ֖ חֲנִ֣ית אֹו־חָ֑רֶב כִּ֣י גַם־חַרְבִּ֤י וְגַם־כֵּלַי֙ לֹֽא־לָקַ֣חְתִּי בְיָדִ֔י כִּֽי־הָיָ֥ה דְבַר־הַמֶּ֖לֶךְ נָחֽוּץ׃    ס 
<a target = '_blank' href='https://geulah.org.il/HaTanach/verse/?verse=77840'/> (21,10)</a> וַיֹּ֣אמֶר הַכֹּהֵ֗ן חֶרֶב֩ גָּלְיָ֨ת הַפְּלִשְׁתִּ֜י אֲשֶׁר־הִכִּ֣יתָ ׀ בְּעֵ֣מֶק הָֽאֵלָ֗ה הִנֵּה־הִ֞יא לוּטָ֣ה בַשִּׂמְלָה֮ אַֽחֲרֵ֣י הָֽאֵפֹוד֒ אִם־אֹתָ֤הּ תִּקַּח־לְךָ֨ קָ֔ח֯ כִּ֣י אֵ֥ין אַחֶ֛רֶת זֽוּלָתָ֖הּ בַּ֯זֶ֑ה  ס֯ וַיֹּ֧אמֶר דָּוִ֛ד אֵ֥ין כָּמֹ֖והָ תְּנֶ֥נָּה לִּֽי׃ פ 
<a target = '_blank' href='https://geulah.org.il/HaTanach/verse/?verse=77850'/> (21,11)</a> וַיָּ֣קָם דָּוִ֔ד וַיִּבְרַ֥ח בַּיֹּוֽם־הַה֖וּא מִפְּנֵ֣י שָׁא֑וּל וַיָּבֹ֕א אֶל־אָכִ֖ישׁ מֶ֥לֶךְ גַּֽ֯ת׃ 
<a target = '_blank' href='https://geulah.org.il/HaTanach/verse/?verse=77860'/> (21,12)</a> וַיֹּ֨אמְר֜וּ עַבְדֵ֤י אָכִישׁ֙ אֵלָ֔יו הֲלֹוא־זֶ֥ה דָוִ֖ד מֶ֣לֶךְ הָאָ֑רֶץ הֲלֹ֣וא לָזֶ֗ה יַֽעֲנ֤וּ בַמְּחֹלֹות֙ לֵאמֹ֔ר הִכָּ֤ה שָׁאוּל֨ בַּֽאֲלָפָ֔ו֯ וְדָוִ֖ד בְּרִֽבְבֹתָֽ֯ו׃ 
<a target = '_blank' href='https://geulah.org.il/HaTanach/verse/?verse=77870'/> (21,13)</a> וַיָּ֧שֶׂם דָּוִ֛ד אֶת־הַדְּבָרִ֥ים הָאֵ֖לֶּה בִּלְבָבֹ֑ו וַיִּרָ֣א מְאֹ֔ד מִפְּנֵ֖י אָכִ֥ישׁ מֶֽלֶךְ־גַּֽ֯ת׃ 
<a target = '_blank' href='https://geulah.org.il/HaTanach/verse/?verse=77880'/> (21,14)</a> וַיְשַׁנֹּ֤ו אֶת־טַעְמֹו֙ בְּעֵ֣ינֵיהֶ֔ם וַיִּתְהֹלֵ֖ל בְּיָדָ֑ם וַיְתָו֙ עַל־דַּלְתֹ֣ות הַשַּׁ֔עַר וַיֹּ֥ורֶד רִירֹ֖ו אֶל־זְקָנֹֽו׃ ס 
<a target = '_blank' href='https://geulah.org.il/HaTanach/verse/?verse=77890'/> (21,15)</a> וַיֹּ֥אמֶר אָכִ֖ישׁ אֶל־עֲבָדָ֑יו הִנֵּ֤ה תִרְאוּ֙ אִ֣ישׁ מִשְׁתַּגֵּ֔עַ לָ֛מָּה תָּבִ֥יאוּ אֹתֹ֖ו אֵלָֽי׃ 
<a target = '_blank' href='https://geulah.org.il/HaTanach/verse/?verse=77900'/> (21,16)</a> חֲסַ֤ר מְשֻׁגָּעִים֙ אָ֔נִי כִּי־הֲבֵאתֶ֣ם אֶת־זֶ֔ה לְהִשְׁתַּגֵּ֖עַ עָלָ֑י הֲזֶ֖ה יָבֹ֥וא אֶל־בֵּיתִֽי׃    פ 
<a target = '_blank' href='https://geulah.org.il/HaTanach/verse/?verse=77910'/> (22,1)</a> וַיֵּ֤לֶךְ דָּוִד֙ מִשָּׁ֔ם וַיִּמָּלֵ֖ט אֶל־מְעָרַ֣ת עֲדֻלָּ֑ם וַיִּשְׁמְע֤וּ אֶחָיו֙ וְכָל־בֵּ֣ית אָבִ֔יו וַיֵּֽרְד֥וּ אֵלָ֖יו שָֽׁמָּה׃ 
<a target = '_blank' href='https://geulah.org.il/HaTanach/verse/?verse=77920'/> (22,2)</a> וַיִּתְקַבְּצ֣וּ אֵ֠לָיו כָּל־אִ֨ישׁ מָצֹ֜וק וְכָל־אִ֨ישׁ אֲשֶׁר־לֹ֤ו נֹשֶׁא֙ וְכָל־אִ֣ישׁ מַר־נֶ֔פֶשׁ וַיְהִ֥י עֲלֵיהֶ֖ם לְשָׂ֑ר וַיִּֽהְי֣וּ עִמֹּ֔ו כְּאַרְבַּ֥ע מֵאֹ֖ות אִֽישׁ׃ 
<a target = '_blank' href='https://geulah.org.il/HaTanach/verse/?verse=77930'/> (22,3)</a> וַיֵּ֧לֶךְ דָּוִ֛ד מִשָּׁ֖ם מִצְפֵּ֣ה מֹואָ֑ב וַיֹּ֣אמֶר ׀ אֶל־מֶ֣לֶךְ מֹואָ֗ב יֵֽצֵא־נָ֞א אָבִ֤י וְאִמִּי֙ אִתְּכֶ֔ם עַ֚ד אֲשֶׁ֣ר אֵדַ֔ע מַה־יַּֽעֲשֶׂה־לִּ֖י אֱלֹהִֽים׃ 
<a target = '_blank' href='https://geulah.org.il/HaTanach/verse/?verse=77940'/> (22,4)</a> וַיַּנְחֵ֕ם אֶת־פְּנֵ֖י מֶ֣לֶךְ מֹואָ֑ב וַיֵּֽשְׁב֣וּ עִמֹּ֔ו כָּל־יְמֵ֥י הֱיֹֽות־דָּוִ֖ד בַּמְּצוּדָֽה׃  
<a target = '_blank' href='https://geulah.org.il/HaTanach/verse/?verse=77950'/> (22,5)</a> וַיֹּאמֶר֩ גָּ֨ד הַנָּבִ֜יא אֶל־דָּוִ֗ד לֹ֤א תֵשֵׁב֙ בַּמְּצוּדָ֔ה לֵ֛ךְ וּבָ֥אתָ לְּךָ֖ אֶ֣֯רֶץ יְהוּדָ֑ה וַיֵּ֣לֶךְ דָּוִ֔ד וַיָּבֹ֖א יַ֥עַר חָֽרֶת׃    ס 
<a target = '_blank' href='https://geulah.org.il/HaTanach/verse/?verse=77960'/> (22,6)</a> וַיִּשְׁמַ֣ע שָׁא֔וּל כִּ֚י נֹודַ֣ע דָּוִ֔ד וַֽאֲנָשִׁ֖ים אֲשֶׁ֣ר אִתֹּ֑ו וְשָׁאוּל֩ יֹושֵׁ֨ב בַּגִּבְעָ֜ה תַּֽחַת־הָאֶ֤שֶׁל בָּֽרָמָה֙ וַֽחֲנִיתֹ֣ו בְיָדֹ֔ו וְכָל־עֲבָדָ֖יו נִצָּבִ֥ים עָלָֽיו׃ 
<a target = '_blank' href='https://geulah.org.il/HaTanach/verse/?verse=77970'/> (22,7)</a> וַיֹּ֣אמֶר שָׁא֗וּל לַֽעֲבָדָיו֙ הַנִּצָּבִ֣ים עָלָ֔יו שִׁמְעוּ־נָ֖א בְּנֵ֣י יְמִינִ֑י גַּם־לְכֻלְּכֶ֗ם יִתֵּ֤ן בֶּן־יִשַׁי֙ שָׂדֹ֣ות וּכְרָמִ֔ים לְכֻלְּכֶ֣ם יָשִׂ֔ים שָׂרֵ֥י אֲלָפִ֖ים וְשָׂרֵ֥י מֵאֹֽות׃ 
<a target = '_blank' href='https://geulah.org.il/HaTanach/verse/?verse=77980'/> (22,8)</a> כִּי֩ קְשַׁרְתֶּ֨ם כֻּלְּכֶ֜ם עָלַ֗י וְאֵֽין־גֹּלֶ֤ה אֶת־אָזְנִי֙ בִּכְרָת־בְּנִ֣י עִם־בֶּן־יִשַׁ֔י וְאֵֽין־חֹלֶ֥ה מִכֶּ֛ם עָלַ֖י וְגֹלֶ֣ה אֶת־אָזְנִ֑י כִּ֣י הֵקִים֩ בְּנִ֨י אֶת־עַבְדִּ֥י עָלַ֛י לְאֹרֵ֖ב כַּיֹּ֥ום הַזֶּֽה׃    ס 
<a target = '_blank' href='https://geulah.org.il/HaTanach/verse/?verse=77990'/> (22,9)</a> וַיַּ֜עַן דֹּאֵ֣ג הָֽאֲדֹמִ֗י וְה֛וּא נִצָּ֥ב עַל־עַבְדֵֽי־שָׁא֖וּל וַיֹּאמַ֑ר רָאִ֙יתִי֙ אֶת־בֶּן־יִשַׁ֔י בָּ֣א נֹ֔בֶה אֶל־אֲחִימֶ֖לֶךְ בֶּן־אֲחִטֽוּב׃ 
<a target = '_blank' href='https://geulah.org.il/HaTanach/verse/?verse=78000'/> (22,10)</a> וַיִּשְׁאַל־לֹו֙ בַּֽיהוָֹ֔ה וְצֵידָ֖ה נָ֣תַן לֹ֑ו וְאֵ֗ת חֶ֛רֶב גָּלְיָ֥ת הַפְּלִשְׁתִּ֖י נָ֥תַן לֹֽו׃ 
<a target = '_blank' href='https://geulah.org.il/HaTanach/verse/?verse=78010'/> (22,11)</a> וַיִּשְׁלַ֣ח הַמֶּ֡לֶךְ לִקְרֹא֩ אֶת־אֲחִימֶ֨לֶךְ בֶּן־אֲחִיט֜וּב הַכֹּהֵ֗ן וְאֵ֨ת כָּל־בֵּ֥ית אָבִ֛יו הַכֹּֽהֲנִ֖ים אֲשֶׁ֣ר בְּנֹ֑ב וַיָּבֹ֥אוּ כֻלָּ֖ם אֶל־הַמֶּֽלֶךְ׃    פ 
<a target = '_blank' href='https://geulah.org.il/HaTanach/verse/?verse=78020'/> (22,12)</a> וַיֹּ֣אמֶר שָׁא֔וּל שְֽׁמַע־נָ֖א בֶּן־אֲחִיט֑וּב וַיֹּ֖אמֶר הִֽנְנִ֥י אֲדֹנִֽי׃ 
<a target = '_blank' href='https://geulah.org.il/HaTanach/verse/?verse=78030'/> (22,13)</a> וַיֹּ֤אמֶר אֵלָ֯ו֙ שָׁא֔וּל לָ֚מָּה קְשַׁרְתֶּ֣ם עָלַ֔י אַתָּ֖ה וּבֶן־יִשָׁ֑י בְּתִתְּךָ֙ לֹ֜ו לֶ֣חֶם וְחֶ֗רֶב וְשָׁאֹ֥ול לֹו֙ בֵּֽאלֹהִ֔ים לָק֥וּם אֵלַ֛י לְאֹרֵ֖ב כַּיֹּ֥ום הַזֶּֽה׃    ס 
<a target = '_blank' href='https://geulah.org.il/HaTanach/verse/?verse=78040'/> (22,14)</a> וַיַּ֧עַן אֲחִימֶ֛לֶךְ אֶת־הַמֶּ֖לֶךְ וַיֹּאמַ֑ר וּמִ֤י בְכָל־עֲבָדֶ֙יךָ֙ כְּדָוִ֣ד נֶֽאֱמָ֔ן וַֽחֲתַ֥ן הַמֶּ֛לֶךְ וְסָ֥ר אֶל־מִשְׁמַעְתֶּ֖ךָ וְנִכְבָּ֥ד בְּבֵיתֶֽךָ׃ 
<a target = '_blank' href='https://geulah.org.il/HaTanach/verse/?verse=78050'/> (22,15)</a> הַיֹּ֧ום הַֽחִלֹּ֛תִי לִשְׁאָ֯ול־לֹ֥ו בֵֽאלֹהִ֖ים חָלִ֣ילָה לִּ֑י אַל־יָשֵׂם֩ הַמֶּ֨לֶךְ בְּעַבְדֹּ֤ו דָבָר֙ בְּכָל־בֵּ֣ית אָבִ֔י כִּ֠י לֹֽא־יָדַ֤ע עַבְדְּךָ֙ בְּכָל־זֹ֔את דָּבָ֥ר קָטֹ֖ן אֹ֥ו גָדֹֽול׃ 
<a target = '_blank' href='https://geulah.org.il/HaTanach/verse/?verse=78060'/> (22,16)</a> וַיֹּ֣אמֶר הַמֶּ֔לֶךְ מֹ֥ות תָּמ֖וּת אֲחִימֶ֑לֶךְ אַתָּ֖ה וְכָל־בֵּ֥ית אָבִֽיךָ׃ 
<a target = '_blank' href='https://geulah.org.il/HaTanach/verse/?verse=78070'/> (22,17)</a> וַיֹּ֣אמֶר הַמֶּ֡לֶךְ לָֽרָצִים֩ הַנִּצָּבִ֨ים עָלָ֜יו סֹ֥בּוּ וְהָמִ֣יתוּ ׀ כֹּֽהֲנֵ֣י יְהוָֹ֗ה כִּ֤י גַם־יָדָם֙ עִם־דָּוִ֔ד וְכִ֤י יָֽדְעוּ֙ כִּֽי־בֹרֵ֣חַ ה֔וּא וְלֹ֥א גָל֖וּ אֶת־אָזְנִ֑ו֯ וְלֹֽא־אָב֞וּ עַבְדֵ֤י הַמֶּ֙לֶךְ֙ לִשְׁלֹ֣חַ אֶת־יָדָ֔ם לִפְגֹ֖עַ בְּכֹֽהֲנֵ֥י יְהוָֹֽה׃  
<a target = '_blank' href='https://geulah.org.il/HaTanach/verse/?verse=78080'/> (22,18)</a> וַיֹּ֤אמֶר הַמֶּ֙לֶךְ֙ לְדֹויֵ֔ג֯ סֹ֣ב אַתָּ֔ה וּפְגַ֖ע בַּכֹּֽהֲנִ֑ים וַיִּסֹּ֞ב דֹּויֵ֣ג֯ הָֽאֲדֹמִ֗י וַיִּפְגַּ֥ע הוּא֙ בַּכֹּ֣הֲנִ֔ים וַיָּ֣מֶת ׀ בַּיֹּ֣ום הַה֗וּא שְׁמֹנִ֤ים וַֽחֲמִשָּׁה֙ אִ֔ישׁ נֹשֵׂ֖א אֵפֹ֥וד בָּֽד׃ 
<a target = '_blank' href='https://geulah.org.il/HaTanach/verse/?verse=78090'/> (22,19)</a> וְאֵ֨ת נֹ֤ב עִֽיר־הַכֹּֽהֲנִים֙ הִכָּ֣ה לְפִי־חֶ֔רֶב מֵאִישׁ֙ וְעַד־אִשָּׁ֔ה מֵֽעֹולֵ֖ל וְעַד־יֹונֵ֑ק וְשֹׁ֧ור וַֽחֲמֹ֛ור וָשֶׂ֖ה לְפִי־חָֽרֶב׃ 
<a target = '_blank' href='https://geulah.org.il/HaTanach/verse/?verse=78100'/> (22,20)</a> וַיִּמָּלֵ֣ט בֵּן֯־אֶחָ֗ד לַאֲחִימֶ֙לֶךְ֙ בֶּן־אֲחִט֔וּב וּשְׁמֹ֖ו אֶבְיָתָ֑ר וַיִּבְרַ֖ח אַֽחֲרֵ֥י דָוִֽד׃ 
<a target = '_blank' href='https://geulah.org.il/HaTanach/verse/?verse=78110'/> (22,21)</a> וַיַּגֵּ֥ד אֶבְיָתָ֖ר לְדָוִ֑ד כִּ֚י הָרַ֣ג שָׁא֔וּל אֵ֖ת כֹּֽהֲנֵ֥י יְהוָֹֽה׃ 
<a target = '_blank' href='https://geulah.org.il/HaTanach/verse/?verse=78120'/> (22,22)</a> וַיֹּ֨אמֶר דָּוִ֜ד לְאֶבְיָתָ֗ר יָדַ֜עְתִּי בַּיֹּ֤ום הַהוּא֙ כִּֽי־שָׁם֙ דֹּויֵ֣ג֯ הָֽאֲדֹמִ֔י כִּֽי־הַגֵּ֥ד יַגִּ֖יד לְשָׁא֑וּל אָֽנֹכִ֣י סַבֹּ֔תִי בְּכָל־נֶ֖פֶשׁ בֵּ֥ית אָבִֽיךָ׃ 
<a target = '_blank' href='https://geulah.org.il/HaTanach/verse/?verse=78130'/> (22,23)</a> שְׁבָ֤ה אִתִּי֙ אַל־תִּירָ֔א כִּ֛י אֲשֶׁר־יְבַקֵּ֥שׁ אֶת־נַפְשִׁ֖י יְבַקֵּ֣שׁ אֶת־נַפְשֶׁ֑ךָ כִּֽי־מִשְׁמֶ֥רֶת אַתָּ֖ה עִמָּדִֽי׃ 
<a target = '_blank' href='https://geulah.org.il/HaTanach/verse/?verse=78140'/> (23,1)</a> וַיַּגִּ֥דוּ לְדָוִ֖ד לֵאמֹ֑ר הִנֵּ֤ה פְלִשְׁתִּים֙ נִלְחָמִ֣ים בִּקְעִילָ֔ה וְהֵ֖מָּה שֹׁסִ֥ים אֶת־הַגֳּרְנֹֽות׃ 
<a target = '_blank' href='https://geulah.org.il/HaTanach/verse/?verse=78150'/> (23,2)</a> וַיִּשְׁאַ֨ל דָּוִ֤ד בַּֽיהוָֹה֙ לֵאמֹ֔ר הַֽאֵלֵ֣ךְ וְהִכֵּ֔יתִי בַּפְּלִשְׁתִּ֖ים הָאֵ֑לֶּה    ס֯   וַיֹּ֨אמֶר יְהוָֹ֜ה אֶל־דָּוִ֗ד לֵ֚ךְ וְהִכִּ֣יתָ בַּפְּלִשְׁתִּ֔ים וְהֹֽושַׁעְתָּ֖ אֶת־קְעִילָֽה׃ 
<a target = '_blank' href='https://geulah.org.il/HaTanach/verse/?verse=78160'/> (23,3)</a> וַיֹּ֨אמְר֜וּ אַנְשֵׁ֤י דָוִד֙ אֵלָ֔יו הִנֵּ֨ה אֲנַ֥חְנוּ פֹ֛ה בִּֽיהוּדָ֖ה יְרֵאִ֑ים וְאַף֙ כִּֽי־נֵלֵ֣ךְ קְעִלָ֔ה אֶל־מַֽעַרְכֹ֖ות פְּלִשְׁתִּֽים׃    ס 
<a target = '_blank' href='https://geulah.org.il/HaTanach/verse/?verse=78170'/> (23,4)</a> וַיֹּ֨וסֶף עֹ֤וד דָּוִד֨ לִשְׁאֹ֣ול בַּֽיהוָֹ֔ה וַיַּֽעֲנֵ֖הוּ יְהוָֹ֑ה וַיֹּ֗אמֶר ק֚וּם רֵ֣ד קְעִילָ֔ה כִּֽי־אֲנִ֥י נֹתֵ֛ן אֶת־פְּלִשְׁתִּ֖ים בְּיָדֶֽךָ׃ 
<a target = '_blank' href='https://geulah.org.il/HaTanach/verse/?verse=78180'/> (23,5)</a> וַיֵּ֣לֶךְ דָּוִד֩ וַֽאֲנָשָׁ֨ו֯ קְעִילָ֜ה וַיִּלָּ֣חֶם בַּפְּלִשְׁתִּ֗ים וַיִּנְהַג֙ אֶת־מִקְנֵיהֶ֔ם וַיַּ֥ךְ בָּהֶ֖ם מַכָּ֣ה גְדֹולָ֑ה וַיּ֣שַׁע דָּוִ֔ד אֵ֖ת יֽשְׁבֵ֥י קְעִלָֽה׃    ס 
<a target = '_blank' href='https://geulah.org.il/HaTanach/verse/?verse=78190'/> (23,6)</a> וַיְהִ֗י בִּ֠בְרֹחַ אֶבְיָתָ֧ר בֶּן־אֲחִימֶ֛לֶךְ אֶל־דָּוִ֖ד קְעִילָ֑ה אֵפֹ֖וד יָרַ֥ד בְּיָדֹֽו׃ 
<a target = '_blank' href='https://geulah.org.il/HaTanach/verse/?verse=78200'/> (23,7)</a> וַיֻּגַּ֣ד לְשָׁא֔וּל כִּי־בָ֥א דָוִ֖ד קְעִילָ֑ה וַיֹּ֣אמֶר שָׁא֗וּל נִכַּ֨ר אֹתֹ֤ו אֱלֹהִים֙ בְּיָדִ֔י כִּ֚י נִסְגַּ֣ר לָבֹ֔וא בְּעִ֖יר דְּלָתַ֥יִם וּבְרִֽיחַ׃ 
<a target = '_blank' href='https://geulah.org.il/HaTanach/verse/?verse=78210'/> (23,8)</a> וַיְשַׁמַּ֥ע שָׁא֛וּל אֶת־כָּל־הָעָ֖ם לַמִּלְחָמָ֑ה לָרֶ֣דֶת קְעִילָ֔ה לָצ֥וּר אֶל־דָּוִ֖ד וְאֶל־אֲנָשָֽׁיו׃ 
<a target = '_blank' href='https://geulah.org.il/HaTanach/verse/?verse=78220'/> (23,9)</a> וַיֵּ֣דַע דָּוִ֔ד כִּ֣י עָלָ֔יו שָׁא֖וּל מַֽחֲרִ֣ישׁ הָֽרָעָ֑ה וַ֙יֹּאמֶר֙ אֶל־אֶבְיָתָ֣ר הַכֹּהֵ֔ן הַגִּ֖ישָׁה הָֽאֵפֹֽוד׃    ס 
<a target = '_blank' href='https://geulah.org.il/HaTanach/verse/?verse=78230'/> (23,10)</a> וַיֹּאמֶר֮ דָּוִד֒ יְהוָֹה֙ אֱלֹהֵ֣י יִשְׂרָאֵ֔ל שָׁמֹ֤עַ שָׁמַע֙ עַבְדְּךָ֔ כִּֽי־מְבַקֵּ֥שׁ שָׁא֖וּל לָבֹ֣וא אֶל־קְעִילָ֑ה לְשַׁחֵ֥ת לָעִ֖יר בַּֽעֲבוּרִֽי׃ 
<a target = '_blank' href='https://geulah.org.il/HaTanach/verse/?verse=78240'/> (23,11)</a> הֲיַסְגִּרֻ֣נִי בַֽעֲלֵי֩ קְעִילָ֨ה בְיָדֹ֜ו הֲיֵרֵ֣ד שָׁא֗וּל כַּֽאֲשֶׁר֙ שָׁמַ֣ע עַבְדֶּ֔ךָ יְהוָֹה֙ אֱלֹהֵ֣י יִשְׂרָאֵ֔ל הַגֶּד־נָ֖א לְעַבְדֶּ֑ךָ    ס֯   וַיֹּ֥אמֶר יְהוָֹ֖ה יֵרֵֽד׃ 
<a target = '_blank' href='https://geulah.org.il/HaTanach/verse/?verse=78250'/> (23,12)</a> וַיֹּ֣אמֶר דָּוִ֔ד הֲיַסְגִּ֜רוּ בַּֽעֲלֵ֧י קְעִילָ֛ה אֹתִ֥י וְאֶת־אֲנָשַׁ֖י בְּיַ֣ד שָׁא֑וּל וַיֹּ֥אמֶר יְהוָֹ֖ה יַסְגִּֽירוּ׃ 
<a target = '_blank' href='https://geulah.org.il/HaTanach/verse/?verse=78260'/> (23,13)</a> וַיָּקָם֩ דָּוִ֨ד וַֽאֲנָשָׁ֜יו כְּשֵֽׁשׁ־מֵאֹ֣ות אִ֗ישׁ וַיֵּֽצְאוּ֨ מִקְּעִלָ֔ה וַיִּתְהַלְּכ֖וּ בַּֽאֲשֶׁ֣ר יִתְהַלָּ֑כוּ וּלְשָׁא֣וּל הֻגַּ֗ד כִּֽי־נִמְלַ֤ט דָּוִד֙ מִקְּעִילָ֔ה וַיֶּחְדַּ֖ל לָצֵֽאת׃ 
<a target = '_blank' href='https://geulah.org.il/HaTanach/verse/?verse=78270'/> (23,14)</a> וַיֵּ֨שֶׁב דָּוִ֤ד בַּמִּדְבָּר֙ בַּמְּצָדֹ֔ות וַיֵּ֥שֶׁב בָּהָ֖ר בְּמִדְבַּר־זִ֑יף וַיְבַקְשֵׁ֤הוּ שָׁאוּל֨ כָּל־הַיָּמִ֔ים וְלֹֽא־נְתָנֹ֥ו אֱלֹהִ֖ים בְּיָדֹֽו׃ 
<a target = '_blank' href='https://geulah.org.il/HaTanach/verse/?verse=78280'/> (23,15)</a> וַיַּ֣רְא דָוִ֔ד  כִּֽי־יָצָ֥א שָׁא֖וּל לְבַקֵּ֣שׁ אֶת־נַפְשֹׁ֑ו וְדָוִ֥ד בְּמִדְבַּר־זִ֖יף בַּחֹֽרְשָׁה׃    ס 
<a target = '_blank' href='https://geulah.org.il/HaTanach/verse/?verse=78290'/> (23,16)</a> וַיָּ֙קָם֨ יְהֹֽונָתָ֣ן בֶּן־שָׁא֔וּל וַיֵּ֥לֶךְ אֶל־דָּוִ֖ד חֹ֑רְשָׁה וַיְחַזֵּ֥ק אֶת־יָדֹ֖ו בֵּֽאלֹהִֽים׃ 
<a target = '_blank' href='https://geulah.org.il/HaTanach/verse/?verse=78300'/> (23,17)</a> וַיֹּ֨אמֶר אֵלָ֜יו אַל־תִּירָ֗א כִּ֠י לֹ֤א תִמְצָֽאֲךָ֙ יַד־שָׁא֣וּל אָבִ֔י וְאַתָּה֙ תִּמְלֹ֣ךְ עַל־יִשְׂרָאֵ֔ל וְאָֽנֹכִ֖י אֶֽהְיֶה־לְּךָ֣ לְמִשְׁנֶ֑ה וְגַם־שָׁא֥וּל אָבִ֖י יֹדֵ֥עַ כֵּֽן׃ 
<a target = '_blank' href='https://geulah.org.il/HaTanach/verse/?verse=78310'/> (23,18)</a> וַיִּכְרְת֧וּ שְׁנֵיהֶ֛ם בְּרִ֖ית לִפְנֵ֣י יְהוָֹ֑ה וַיֵּ֤שֶׁב דָּוִד֙ בַּחֹ֔רְשָׁה וִיהֹֽונָתָ֖ן הָלַ֥ךְ לְבֵיתֹֽו׃    ס 
<a target = '_blank' href='https://geulah.org.il/HaTanach/verse/?verse=78320'/> (23,19)</a> וַיַּֽעֲל֤וּ זִפִים֨ אֶל־שָׁא֔וּל הַגִּבְעָ֖תָה לֵאמֹ֑ר הֲלֹ֣וא דָ֠וִד מִסְתַּתֵּ֨ר עִמָּ֤נוּ בַמְּצָדֹות֙ בַּחֹ֔רְשָׁה בְּגִבְעַת֙ הַֽחֲכִילָ֔ה אֲשֶׁ֖ר מִימִ֥ין הַיְשִׁימֹֽון׃ 
<a target = '_blank' href='https://geulah.org.il/HaTanach/verse/?verse=78330'/> (23,20)</a> וְ֠עַתָּה לְכָל־אַוַּ֨ת נַפְשְׁךָ֥ הַמֶּ֛לֶךְ לָרֶ֖דֶת רֵ֑ד וְלָ֥נוּ הַסְגִּירֹ֖ו בְּיַ֥ד הַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=78340'/> (23,21)</a> וַיֹּ֣אמֶר שָׁא֔וּל בְּרוּכִ֥ים אַתֶּ֖ם לַֽיהוָֹ֑ה כִּ֥י חֲמַלְתֶּ֖ם עָלָֽי׃ 
<a target = '_blank' href='https://geulah.org.il/HaTanach/verse/?verse=78350'/> (23,22)</a> לְכוּ־נָ֞א הָכִ֣ינוּ עֹ֗וד וּדְע֤וּ וּרְאוּ֙ אֶת־מְקֹומֹו֙ אֲשֶׁ֣ר תִּֽהְיֶ֣ה רַגְלֹ֔ו מִ֥י רָאָ֖הוּ שָׁ֑ם כִּ֚י אָמַ֣ר אֵלַ֔י עָרֹ֥ם יַֽעֲרִ֖ם הֽוּא׃ 
<a target = '_blank' href='https://geulah.org.il/HaTanach/verse/?verse=78360'/> (23,23)</a> וּרְא֣וּ וּדְע֗וּ מִכֹּ֤ל הַמַּֽחֲבֹאִים֙ אֲשֶׁ֣ר יִתְחַבֵּ֣א שָׁ֔ם וְשַׁבְתֶּ֤ם אֵלַי֙ אֶל־נָכֹ֔ון וְהָֽלַכְתִּ֖י אִתְּכֶ֑ם וְהָיָה֙ אִם־יֶשְׁנֹ֣ו בָאָ֔רֶץ וְחִפַּשְׂתִּ֣י אֹתֹ֔ו בְּכֹ֖ל אַלְפֵ֥י יְהוּדָֽה׃ 
<a target = '_blank' href='https://geulah.org.il/HaTanach/verse/?verse=78370'/> (23,24)</a> וַיָּק֛וּמוּ וַיֵּֽלְכ֥וּ זִ֖יפָה לִפְנֵ֣י שָׁא֑וּל וְדָוִ֨ד וַֽאֲנָשָׁ֜יו בְּמִדְבַּ֤ר מָעֹון֙ בָּֽעֲרָבָ֔ה אֶ֖ל יְמִ֥ין הַיְשִׁימֹֽון׃ 
<a target = '_blank' href='https://geulah.org.il/HaTanach/verse/?verse=78380'/> (23,25)</a> וַיֵּ֨לֶךְ שָׁא֣וּל וַֽאֲנָשָׁיו֮ לְבַקֵּ֯שׁ֒ וַיַּגִּ֣דוּ  לְדָוִ֔ד וַיֵּ֣רֶד הַסֶּ֔לַע וַיֵּ֖שֶׁב בְּמִדְבַּ֣ר מָעֹ֑ון וַיִּשְׁמַ֣ע שָׁא֔וּל וַיִּרְדֹּ֥ף אַֽחֲרֵֽי־דָוִ֖ד מִדְבַּ֥ר מָעֹֽון׃ 
<a target = '_blank' href='https://geulah.org.il/HaTanach/verse/?verse=78390'/> (23,26)</a> וַיֵּ֨לֶךְ שָׁא֜וּל מִצַּ֤ד הָהָר֙ מִזֶּ֔ה וְדָוִ֧ד וַֽאֲנָשָׁ֛יו מִצַּ֥ד הָהָ֖ר מִזֶּ֑ה וַיְהִ֨י דָוִ֜ד נֶחְפָּ֤ז לָלֶ֨כֶת֙ מִפְּנֵ֣י שָׁא֔וּל וְשָׁא֣וּל וַֽאֲנָשָׁ֗יו עֹֽטְרִ֛ים אֶל־דָּוִ֥ד וְאֶל־אֲנָשָׁ֖יו לְתָפְשָֽׂם׃ 
<a target = '_blank' href='https://geulah.org.il/HaTanach/verse/?verse=78400'/> (23,27)</a> וּמַלְאָ֣ךְ בָּ֔א אֶל־שָׁא֖וּל לֵאמֹ֑ר מַֽהֲרָ֣ה וְלֵ֔כָה כִּי־פָֽשְׁט֥וּ פְלִשְׁתִּ֖ים עַל־הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=78410'/> (23,28)</a> וַיָּ֣שָׁב שָׁא֗וּל מִֽרְדֹף֨ אַֽחֲרֵ֣י דָוִ֔ד וַיֵּ֖לֶךְ לִקְרַ֣את פְּלִשְׁתִּ֑ים עַל־כֵּ֗ן קָֽרְאוּ֙ לַמָּקֹ֣ום הַה֔וּא סֶ֖לַע הַמַּחְלְקֹֽת׃ 
<a target = '_blank' href='https://geulah.org.il/HaTanach/verse/?verse=78420'/> (23,29)</a> ֯וַיַּ֥עַל דָּוִ֖ד מִשָּׁ֑ם וַיֵּ֖שֶׁב בִּמְצָדֹ֥ות עֵֽין־גֶּֽדִי׃ 
<a target = '_blank' href='https://geulah.org.il/HaTanach/verse/?verse=78430'/> (24,1)</a> וַיְהִ֗י כַּֽאֲשֶׁר֙ שָׁ֣ב שָׁא֔וּל מֵֽאַחֲרֵ֖י פְּלִשְׁתִּ֑ים וַיַּגִּ֤דוּ לֹו֙ לֵאמֹ֔ר הִנֵּ֣ה דָוִ֔ד בְּמִדְבַּ֖ר עֵ֥ין גֶּֽדִי׃    ס 
<a target = '_blank' href='https://geulah.org.il/HaTanach/verse/?verse=78440'/> (24,2)</a> וַיִּקַּ֣ח שָׁא֗וּל שְׁל֧שֶׁת אֲלָפִ֛ים אִ֥ישׁ בָּח֖וּר מִכָּל־יִשְׂרָאֵ֑ל וַיֵּ֗לֶךְ לְבַקֵּ֤שׁ אֶת־דָּוִד֙ וַֽאֲנָשָׁ֔יו עַל־פְּנֵ֖י צוּרֵ֥י הַיְּעֵלִֽים׃ 
<a target = '_blank' href='https://geulah.org.il/HaTanach/verse/?verse=78450'/> (24,3)</a> וַ֠יָּבֹא אֶל־גִּדְרֹ֨ות הַצֹּ֤אן עַל־הַדֶּ֨רֶךְ֨ וְשָׁ֣ם מְעָרָ֔ה וַיָּבֹ֥א שָׁא֖וּל לְהָסֵ֣ךְ אֶת־רַגְלָ֑יו וְדָוִ֨ד וַֽאֲנָשָׁ֔יו בְּיַרְכְּתֵ֥י הַמְּעָרָ֖ה יֽשְׁבִֽים׃ 
<a target = '_blank' href='https://geulah.org.il/HaTanach/verse/?verse=78460'/> (24,4)</a> וַיֹּֽאמְרוּ֩ אַנְשֵׁ֨י דָוִ֜ד אֵלָ֗יו הִנֵּ֨ה הַיֹּ֜ום אֲשֶׁר־אָמַ֧ר יְהוָֹ֣ה אֵלֶ֗יךָ הִנֵּ֨ה אָֽנֹכִ֜י נֹתֵ֤ן אֶת־אֹֽיִבְי֯ךָ֙ בְּיָדֶ֔ךָ וְעָשִׂ֣יתָ לֹּ֔ו כַּֽאֲשֶׁ֖ר יִטַ֣ב בְּעֵינֶ֑יךָ וַיָּ֣קָם דָּוִ֗ד וַיִּכְרֹ֛ת אֶת־כְּנַֽף־הַמְּעִ֥יל אֲשֶׁר־לְשָׁא֖וּל בַּלָּֽט׃ 
<a target = '_blank' href='https://geulah.org.il/HaTanach/verse/?verse=78470'/> (24,5)</a> וַיְהִי֙ אַֽחֲרֵי־כֵ֔ן וַיַּ֥ךְ לֵֽב־דָּוִ֖ד אֹתֹ֑ו עַ֚ל אֲשֶׁ֣ר כָּרַ֔ת אֶת־כָּנָ֖ף אֲשֶׁ֥ר לְשָׁאֽוּל׃ 
<a target = '_blank' href='https://geulah.org.il/HaTanach/verse/?verse=78480'/> (24,6)</a> וַיֹּ֨אמֶר לַֽאֲנָשָׁ֜יו חָלִ֧ילָה לִּ֣י מֵֽיְהוָֹ֔ה אִם־אֶֽעֱשֶׂה֩ אֶת־הַדָּבָ֨ר הַזֶּ֤ה לַֽאדֹנִי֙ לִמְשִׁ֣יחַ יְהוָֹ֔ה לִשְׁלֹ֥חַ יָדִ֖י בֹּ֑ו כִּֽי־מְשִׁ֥יחַ יְהוָֹ֖ה הֽוּא׃ 
<a target = '_blank' href='https://geulah.org.il/HaTanach/verse/?verse=78490'/> (24,7)</a> וַיְשַׁסַּ֨ע דָּוִ֤ד אֶת־אֲנָשָׁיו֨ בַּדְּבָרִ֔ים וְלֹ֥א נְתָנָ֖ם לָק֣וּם אֶל־שָׁא֑וּל וְשָׁא֛וּל קָ֥ם מֵֽהַמְּעָרָ֖ה וַיֵּ֥לֶךְ בַּדָּֽרֶךְ׃    ס 
<a target = '_blank' href='https://geulah.org.il/HaTanach/verse/?verse=78500'/> (24,8)</a> וַיָּ֨קָם דָּוִ֜ד אַֽחֲרֵי־כֵ֗ן וַיֵּצֵא֙ מֵֽן ֯הַמְּעָרָ֔ה וַיִּקְרָ֧א אַֽחֲרֵי־שָׁא֛וּל לֵאמֹ֖ר אֲדֹנִ֣י הַמֶּ֑לֶךְ וַיַּבֵּ֤ט שָׁאוּל֨ אַֽחֲרָ֔יו וַיִּקֹּ֨ד דָּוִ֥ד אַפַּ֛יִם אַ֖רְצָה וַיִּשְׁתָּֽחוּ׃  
<a target = '_blank' href='https://geulah.org.il/HaTanach/verse/?verse=78510'/> (24,9)</a> וַיֹּ֤אמֶר דָּוִד֙ לְשָׁא֔וּל לָ֧מָּה תִשְׁמַ֛ע אֶת־דִּבְרֵ֥י אָדָ֖ם לֵאמֹ֑ר הִנֵּ֣ה דָוִ֔ד מְבַקֵּ֖שׁ רָֽעָתֶֽךָ׃ 
<a target = '_blank' href='https://geulah.org.il/HaTanach/verse/?verse=78520'/> (24,10)</a> הִנֵּה֩ הַיֹּ֨ום הַזֶּ֜ה רָא֣וּ עֵינֶ֗יךָ אֵ֣ת אֲשֶׁר־נְתָנְךָ֩ יְהוָֹ֨ה ׀ הַיֹּ֤ום ׀ בְּיָדִי֙ בַּמְּעָרָ֔ה וְאָמַ֥ר לַֽהֲרָֽגְךָ֖ וַתָּ֣חָס עָלֶ֑יךָ וָֽאֹמַ֗ר לֹֽא־אֶשְׁלַ֤ח יָדִי֙ בַּֽאדֹנִ֔י כִּֽי־מְשִׁ֥יחַ יְהוָֹ֖ה הֽוּא׃ 
<a target = '_blank' href='https://geulah.org.il/HaTanach/verse/?verse=78530'/> (24,11)</a> וְאָבִ֣י רְאֵ֔ה גַּ֗ם רְאֵ֛ה אֶת־כְּנַ֥ף מְעִֽילְךָ֖ בְּיָדִ֑י כִּ֡י בְּכָרְתִי֩ אֶת־כְּנַ֨ף מְעִֽילְךָ֜ וְלֹ֣א הֲרַגְתִּ֗יךָ דַּ֤ע וּרְאֵה֨ כִּי֩ אֵ֨ין בְּיָדִ֜י רָעָ֤ה וָפֶ֨שַׁע֨ וְלֹֽא־חָטָ֣אתִי לָ֔ךְ וְאַתָּ֛ה צֹדֶ֥ה אֶת־נַפְשִׁ֖י לְקַחְתָּֽהּ׃ 
<a target = '_blank' href='https://geulah.org.il/HaTanach/verse/?verse=78540'/> (24,12)</a> יִשְׁפֹּ֤ט יְהוָֹה֨ בֵּינִ֣י וּבֵינֶ֔ךָ וּנְקָמַ֥נִי יְהוָֹ֖ה מִמֶּ֑ךָּ וְיָדִ֖י לֹ֥א תִֽהְיֶה־בָּֽךְ׃ 
<a target = '_blank' href='https://geulah.org.il/HaTanach/verse/?verse=78550'/> (24,13)</a> כַּֽאֲשֶׁ֣ר יֹאמַ֗ר מְשַׁל֨ הַקַּדְמֹנִ֔י מֵֽרְשָׁעִ֖ים יֵ֣צֵא רֶ֑שַׁע וְיָדִ֖י לֹ֥א תִֽהְיֶה־בָּֽךְ׃ 
<a target = '_blank' href='https://geulah.org.il/HaTanach/verse/?verse=78560'/> (24,14)</a> אַֽחֲרֵ֨י מִ֤י יָצָא֙ מֶ֣לֶךְ יִשְׂרָאֵ֔ל אַֽחֲרֵ֥י מִ֖י אַתָּ֣ה רֹודֵ֑ף אַֽחֲרֵי֙ כֶּ֣לֶב מֵ֔ת אַֽחֲרֵ֖י פַּרְע֥שׁ אֶחָֽד׃ 
<a target = '_blank' href='https://geulah.org.il/HaTanach/verse/?verse=78570'/> (24,15)</a> וְהָיָ֤ה יְהוָֹה֙ לְדַיָּ֔ן וְשָׁפַ֖ט בֵּינִ֣י וּבֵינֶ֑ךָ וְיֵ֙רֶא֙ וְיָרֵ֣ב אֶת־רִיבִ֔י וְיִשְׁפְּטֵ֖נִי מִיָּדֶֽךָ׃  ס 
<a target = '_blank' href='https://geulah.org.il/HaTanach/verse/?verse=78580'/> (24,16)</a> וַיְהִ֣י ׀ כְּכַלֹּ֣ות דָּוִ֗ד לְדַבֵּ֞ר אֶת־הַדְּבָרִ֤ים הָאֵ֙לֶּה֙ אֶל־שָׁא֔וּל וַיֹּ֣אמֶר שָׁא֔וּל הֲקֹֽלְךָ֥ זֶ֖ה בְּנִ֣י דָוִ֑ד וַיִּשָּׂ֥א שָׁא֛וּל קֹלֹ֖ו וַיֵּֽבְךְּ׃ 
<a target = '_blank' href='https://geulah.org.il/HaTanach/verse/?verse=78590'/> (24,17)</a> וַ֙יֹּאמֶר֙ אֶל־דָּוִ֔ד צַדִּ֥יק אַתָּ֖ה מִמֶּ֑נִּי כִּ֤י אַתָּה֙ גְּמַלְתַּ֣נִי הַטֹּובָ֔ה וַֽאֲנִ֖י גְּמַלְתִּ֥יךָ הָֽרָעָֽה׃ 
<a target = '_blank' href='https://geulah.org.il/HaTanach/verse/?verse=78600'/> (24,18)</a> וְאַתָּ֯֙ הִגַּ֣דְתָּ הַיֹּ֔ום אֵ֛ת־אֲשֶׁר־עָשִׂ֥יתָה אִתִּ֖י טֹובָ֑ה אֵת֩ אֲשֶׁ֨ר סִגְּרַ֧נִי יְהוָֹ֛ה בְּיָֽדְךָ֖ וְלֹ֥א הֲרַגְתָּֽנִי׃ 
<a target = '_blank' href='https://geulah.org.il/HaTanach/verse/?verse=78610'/> (24,19)</a> וְכִֽי־יִמְצָ֥א אִישׁ֙ אֶת־אֹ֣יְבֹ֔ו וְשִׁלְּחֹ֖ו בְּדֶ֣רֶךְ טֹובָ֑ה וַֽיהוָֹה֙ יְשַׁלֶּמְךָ֣ טֹובָ֔ה תַּ֚חַת הַיֹּ֣ום הַזֶּ֔ה אֲשֶׁ֥ר עָשִׂ֖יתָה לִֽי׃ 
<a target = '_blank' href='https://geulah.org.il/HaTanach/verse/?verse=78620'/> (24,20)</a> וְעַתָּה֙ הִנֵּ֣ה יָדַ֔עְתִּי כִּ֥י מָלֹ֖ךְ תִּמְלֹ֑וךְ וְקָ֙מָה֙ בְּיָ֣דְךָ֔ מַמְלֶ֖כֶת יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=78630'/> (24,21)</a> וְעַתָּ֗ה הִשָּׁ֤בְעָה לִּי֙ בַּֽיהוָֹ֔ה אִם־תַּכְרִ֥ית אֶת־זַרְעִ֖י אַֽחֲרָ֑י וְאִם־תַּשְׁמִ֥יד אֶת־שְׁמִ֖י מִבֵּ֥ית אָבִֽי׃ 
<a target = '_blank' href='https://geulah.org.il/HaTanach/verse/?verse=78640'/> (24,22)</a> וַיִּשָּׁבַ֥ע דָּוִ֖ד לְשָׁא֑וּל וַיֵּ֤לֶךְ שָׁאוּל֨ אֶל־בֵּיתֹ֔ו וְדָוִד֙ וַֽאֲנָשָׁ֔יו עָל֖וּ עַ֯ל־הַמְּצוּדָֽה׃  פ 
<a target = '_blank' href='https://geulah.org.il/HaTanach/verse/?verse=78650'/> (25,1)</a> וַיָּ֣מָת שְׁמוּאֵ֔ל וַיִּקָּֽבְצ֤וּ כָל־יִשְׂרָאֵל֨ וַיִּסְפְּדוּ־לֹ֔ו וַיִּקְבְּרֻ֥הוּ בְּבֵיתֹ֖ו בָּֽרָמָ֑ה וַיָּ֣קָם דָּוִ֔ד וַיֵּ֖רֶד אֶל־מִדְבַּ֥ר פָּארָֽן׃    פ 
<a target = '_blank' href='https://geulah.org.il/HaTanach/verse/?verse=78660'/> (25,2)</a> וְאִ֨ישׁ בְּמָעֹ֜ון וּמַֽעֲשֵׂ֣הוּ בַכַּרְמֶ֗ל וְהָאִישׁ֙ גָּדֹ֣ול מְאֹ֔ד וְלֹ֛ו צֹ֥אן שְׁלֽשֶׁת־אֲלָפִ֖ים וְאֶ֣לֶף עִזִּ֑ים וַיְהִ֛י בִּגְזֹ֥ז אֶת־צֹאנֹ֖ו בַּכַּרְמֶֽל׃ 
<a target = '_blank' href='https://geulah.org.il/HaTanach/verse/?verse=78670'/> (25,3)</a> וְשֵׁ֤ם הָאִישׁ֙ נָבָ֔ל וְשֵׁ֥ם אִשְׁתֹּ֖ו אֲבִגָ֑יִל וְהָֽאִשָּׁ֤ה טֹֽובַת־שֶׂ֙כֶל֨ וִ֣יפַת תֹּ֔אַר וְהָאִ֥ישׁ קָשֶׁ֛ה וְרַ֥ע מַֽעֲלָלִ֖ים וְה֥וּא כָֽלִבִּֽו֯׃ 
<a target = '_blank' href='https://geulah.org.il/HaTanach/verse/?verse=78680'/> (25,4)</a> וַיִּשְׁמַ֥ע דָּוִ֖ד בַּמִּדְבָּ֑ר כִּֽי־גֹזֵ֥ז נָבָ֖ל אֶת־צֹאנֹֽו׃ 
<a target = '_blank' href='https://geulah.org.il/HaTanach/verse/?verse=78690'/> (25,5)</a> וַיִּשְׁלַ֥ח דָּוִ֖ד עֲשָׂרָ֣ה נְעָרִ֑ים וַיֹּ֨אמֶר דָּוִ֜ד לַנְּעָרִ֗ים עֲל֤וּ כַרְמֶ֙לָה֙ וּבָאתֶ֣ם אֶל־נָבָ֔ל וּשְׁאֶלְתֶּם־לֹ֥ו בִשְׁמִ֖י לְשָׁלֹֽום׃ 
<a target = '_blank' href='https://geulah.org.il/HaTanach/verse/?verse=78700'/> (25,6)</a> וַֽאֲמַרְתֶּ֥ם כֹּ֖ה לֶחָ֑י וְאַתָּ֤ה שָׁלֹום֙ וּבֵֽיתְךָ֣ שָׁלֹ֔ום וְכֹ֥ל אֲשֶׁר־לְךָ֖ שָׁלֹֽום׃ 
<a target = '_blank' href='https://geulah.org.il/HaTanach/verse/?verse=78710'/> (25,7)</a> וְעַתָּ֣ה שָׁמַ֔עְתִּי כִּ֥י גֹֽזְזִ֖ים לָ֑ךְ עַתָּ֗ה הָֽרֹעִ֤ים אֲשֶׁר־לְךָ֙ הָי֣וּ עִמָּ֔נוּ לֹ֣א הֶכְלַמְנ֗וּם וְלֹֽא־נִפְקַ֤ד לָהֶם֙ מְא֔וּמָה כָּל־יְמֵ֖י הֱיֹותָ֥ם בַּכַּרְמֶֽל׃ 
<a target = '_blank' href='https://geulah.org.il/HaTanach/verse/?verse=78720'/> (25,8)</a> שְׁאַ֨ל אֶת־נְעָרֶ֜יךָ וְיַגִּ֣ידוּ לָ֗ךְ וְיִמְצְא֨וּ הַנְּעָרִ֥ים חֵן֙ בְּעֵינֶ֔יךָ כִּֽי־עַל־יֹ֥ום טֹ֖וב בָּ֑נוּ֯ תְּנָה־נָּ֗א אֵת֩ אֲשֶׁ֨ר תִּמְצָ֤א יָֽדְךָ֙ לַֽעֲבָדֶ֔יךָ וּלְבִנְךָ֖ לְדָוִֽד׃ 
<a target = '_blank' href='https://geulah.org.il/HaTanach/verse/?verse=78730'/> (25,9)</a> וַיָּבֹ֨אוּ֙ נַֽעֲרֵ֣י דָוִ֔ד וַיְדַבְּר֧וּ אֶל־נָבָ֛ל כְּכָל־הַדְּבָרִ֥ים הָאֵ֖לֶּה בְּשֵׁ֣ם דָּוִ֑ד וַיָּנֽוּחוּ׃ 
<a target = '_blank' href='https://geulah.org.il/HaTanach/verse/?verse=78740'/> (25,10)</a> וַיַּ֨עַן נָבָ֜ל אֶת־עַבְדֵ֤י דָוִד֙ וַיֹּ֔אמֶר מִ֥י דָוִ֖ד וּמִ֣י בֶן־יִשָׁ֑י הַיֹּום֙ רַבּ֣וּ עֲבָדִ֔ים הַמִּתְפָּ֣רְצִ֔ים אִ֖ישׁ מִפְּנֵ֥י אֲדֹנָֽיו׃ 
<a target = '_blank' href='https://geulah.org.il/HaTanach/verse/?verse=78750'/> (25,11)</a> וְלָֽקַחְתִּ֤י אֶת־לַחְמִי֙ וְאֶת־מֵימַ֔י וְאֵת֙ טִבְחָתִ֔י אֲשֶׁ֥ר טָבַ֖חְתִּי לְגֹֽזְזָ֑י וְנָֽתַתִּי֙ לַֽאֲנָשִׁ֔ים אֲשֶׁר֙ לֹ֣א יָדַ֔עְתִּי אֵ֥י מִזֶּ֖ה הֵֽמָּה׃ 
<a target = '_blank' href='https://geulah.org.il/HaTanach/verse/?verse=78760'/> (25,12)</a> וַיַּֽהַפְכ֥וּ נַֽעֲרֵֽי־דָוִ֖ד לְדַרְכָּ֑ם וַיָּשֻׁ֙בוּ֙ וַיָּבֹ֔אוּ וַיַּגִּ֣דוּ לֹ֔ו כְּכֹ֖ל הַדְּבָרִ֥ים הָאֵֽלֶּה׃ 
<a target = '_blank' href='https://geulah.org.il/HaTanach/verse/?verse=78770'/> (25,13)</a> וַיֹּאמֶר֩ דָּוִ֨ד לַֽאֲנָשָׁ֜יו חִגְר֣וּ ׀ אִ֣ישׁ אֶת־חַרְבֹּ֗ו וַיַּחְגְּרוּ֙ אִ֣ישׁ אֶת־חַרְבֹּ֔ו וַיַּחְגֹּ֥ר גַּם־דָּוִ֖ד אֶת־חַרְבֹּ֑ו וַיַּֽעֲל֣וּ ׀ אַֽחֲרֵ֣י דָוִ֗ד כְּאַרְבַּ֤ע מֵאֹות֙ אִ֔ישׁ וּמָאתַ֖יִם יָֽשְׁב֥וּ עַל־הַכֵּלִֽים׃ 
<a target = '_blank' href='https://geulah.org.il/HaTanach/verse/?verse=78780'/> (25,14)</a> וְלַֽאֲבִיגַ֨יִל֨ אֵ֣שֶׁת נָבָ֔ל הִגִּ֧יד נַֽעַר־אֶחָ֛ד מֵֽהַנְּעָרִ֖ים לֵאמֹ֑ר הִנֵּ֣ה שָׁלַח֩ דָּוִ֨ד מַלְאָכִ֧ים ׀ מֵֽהַמִּדְבָּ֛ר לְבָרֵ֥ךְ אֶת־אֲדֹנֵ֖ינוּ וַיָּ֥עַט בָּהֶֽם׃ 
<a target = '_blank' href='https://geulah.org.il/HaTanach/verse/?verse=78790'/> (25,15)</a> וְהָ֣אֲנָשִׁ֔ים טֹבִ֥ים לָ֖נוּ מְאֹ֑ד וְלֹ֤א הָכְלַ֨מְנוּ֙ וְלֹֽא־פָקַ֣דְנוּ מְא֔וּמָה כָּל־יְמֵי֙ הִתְהַלַּ֣כְנוּ אִתָּ֔ם בִּֽהְיֹותֵ֖נוּ בַּשָּׂדֶֽה׃ 
<a target = '_blank' href='https://geulah.org.il/HaTanach/verse/?verse=78800'/> (25,16)</a> חֹומָה֙ הָי֣וּ עָלֵ֔ינוּ גַּם־לַ֖יְלָה גַּם־יֹומָ֑ם כָּל־יְמֵ֛י הֱיֹותֵ֥נוּ עִמָּ֖ם רֹעִ֥ים הַצֹּֽאן׃ 
<a target = '_blank' href='https://geulah.org.il/HaTanach/verse/?verse=78810'/> (25,17)</a> וְעַתָּ֗ה דְּעִ֤י וּרְאִי֙ מַה־תַּֽעֲשִׂ֔י כִּי־כָֽלְתָ֧ה הָֽרָעָ֛ה אֶל־אֲדֹנֵי֖נוּ וְעַל־כָּל־בֵּיתֹ֑ו וְהוּא֙ בֶּן־בְּלִיַּ֔עַל מִדַּבֵּ֖ר אֵלָֽיו׃ 
<a target = '_blank' href='https://geulah.org.il/HaTanach/verse/?verse=78820'/> (25,18)</a> וַתְּמַהֵ֣ר אֲבִו֯גַ֡יִל וַתִּקַּח֩ מָאתַ֨יִם לֶ֜חֶם וּשְׁנַ֣יִם נִבְלֵי־יַ֗יִן וְחָמֵ֨שׁ צֹ֤אן עֲשׂוֹּו֯ת֙ וְחָמֵ֤שׁ סְאִים֙ קָלִ֔י וּמֵאָ֥ה צִמֻּקִ֖ים וּמָאתַ֣יִם דְּבֵלִ֑ים וַתָּ֖שֶׂם עַל־הַֽחֲמֹרִֽים׃ 
<a target = '_blank' href='https://geulah.org.il/HaTanach/verse/?verse=78830'/> (25,19)</a> וַתֹּ֤אמֶר לִנְעָרֶ֨יהָ֙ עִבְר֣וּ לְפָנַ֔י הִֽנְנִ֖י אַֽחֲרֵיכֶ֣ם בָּאָ֑ה וּלְאִישָׁ֥הּ נָבָ֖ל לֹ֥א הִגִּֽידָה׃ 
<a target = '_blank' href='https://geulah.org.il/HaTanach/verse/?verse=78840'/> (25,20)</a> וְהָיָ֞ה הִ֣יא ׀ רֹכֶ֣בֶת עַל־הַֽחֲמֹ֗ור וְיֹרֶ֨דֶת֨ בְּסֵ֣תֶר הָהָ֔ר וְהִנֵּ֤ה דָוִד֨ וַֽאֲנָשָׁ֔יו יֹֽרְדִ֖ים לִקְרָאתָ֑הּ וַתִּפְגּ֖שׁ אֹתָֽם׃ 
<a target = '_blank' href='https://geulah.org.il/HaTanach/verse/?verse=78850'/> (25,21)</a> וְדָוִ֣ד אָמַ֗ר אַךְ֩ לַשֶּׁ֨קֶר שָׁמַ֜רְתִּי אֶת־כָּל־אֲשֶׁ֤ר לָזֶה֙ בַּמִּדְבָּ֔ר וְלֹֽא־נִפְקַ֥ד מִכָּל־אֲשֶׁר־לֹ֖ו מְא֑וּמָה וַיָּֽשֶׁב־לִ֥י רָעָ֖ה תַּ֥חַת טֹובָֽה׃ 
<a target = '_blank' href='https://geulah.org.il/HaTanach/verse/?verse=78860'/> (25,22)</a> כֹּה־יַֽעֲשֶׂ֧ה אֱלֹהִ֛ים לְאֹֽיְבֵ֥י דָוִ֖ד וְכֹ֣ה יֹסִ֑יף אִם־אַשְׁאִ֧יר מִכָּל־אֲשֶׁר־לֹ֛ו עַד־הַבֹּ֖קֶר מַשְׁתִּ֥ין בְּקִֽיר׃ 
<a target = '_blank' href='https://geulah.org.il/HaTanach/verse/?verse=78870'/> (25,23)</a> וַתֵּ֤רֶא אֲבִיגַ֙יִל֨ אֶת־דָּוִ֔ד וַתְּמַהֵ֕ר וַתֵּ֖רֶד מֵעַ֣ל הַֽחֲמֹ֑ור וַתִּפֹּ֞ל לְאַפֵּ֤י דָוִד֙ עַל־פָּנֶ֔יהָ וַתִּשְׁתַּ֖חוּ אָֽרֶץ׃ 
<a target = '_blank' href='https://geulah.org.il/HaTanach/verse/?verse=78880'/> (25,24)</a> וַתִּפֹּל֨ עַל־רַגְלָ֔יו וַתֹּ֕אמֶר בִּֽי־אֲנִ֥י אֲדֹנִ֖י הֶֽעָוֹ֑ן וּתְדַבֶּר־נָ֤א אֲמָֽתְךָ֙ בְּאָזְנֶ֔יךָ וּשְׁמַ֕ע אֵ֖ת דִּבְרֵ֥י אֲמָתֶֽךָ׃ 
<a target = '_blank' href='https://geulah.org.il/HaTanach/verse/?verse=78890'/> (25,25)</a> אַל־נָ֣א יָשִׂ֣ים אֲדֹנִ֣י ׀ אֶת־לִבֹּ֡ו אֶל־אִישׁ֩ הַבְּלִיַּ֨עַל הַזֶּ֜ה עַל־נָבָ֗ל כִּ֤י כִשְׁמֹו֙ כֶּן־ה֔וּא נָבָ֣ל שְׁמֹ֔ו וּנְבָלָ֖ה עִמֹּ֑ו וַֽאֲנִי֙ אֲמָ֣תְךָ֔ לֹֽא־רָאִ֛יתִי אֶת־נַֽעֲרֵ֥י אֲדֹנִ֖י אֲשֶׁ֥ר שָׁלָֽחְתָּ׃ 
<a target = '_blank' href='https://geulah.org.il/HaTanach/verse/?verse=78900'/> (25,26)</a> וְעַתָּ֣ה אֲדֹנִ֗י חַי־יְהוָֹ֤ה וְחֵֽי־נַפְשְׁךָ֙ אֲשֶׁ֨ר מְנָֽעֲךָ֤ יְהוָֹה֙ מִבֹּ֣וא בְדָמִ֔ים וְהֹושֵׁ֥עַ יָֽדְךָ֖ לָ֑ךְ וְעַתָּ֗ה יִֽהְי֤וּ כְנָבָל֨ אֹֽיְבֶ֔יךָ וְהַֽמְבַקְשִׁ֥ים אֶל־אֲדֹנִ֖י רָעָֽה׃ 
<a target = '_blank' href='https://geulah.org.il/HaTanach/verse/?verse=78910'/> (25,27)</a> וְעַתָּה֙ הַבְּרָכָ֣ה הַזֹּ֔את אֲשֶׁר־הֵבִ֥יא שִׁפְחָתְךָ֖ לַֽאדֹנִ֑י וְנִתְּנָה֙ לַנְּעָרִ֔ים הַמִּתְהַלְּכִ֖ים בְּרַגְלֵ֥י אֲדֹנִֽי׃ 
<a target = '_blank' href='https://geulah.org.il/HaTanach/verse/?verse=78920'/> (25,28)</a> שָׂ֥א נָ֖א לְפֶ֣שַׁע אֲמָתֶ֑ךָ כִּֽי־עָשׂ֣ה יַֽעֲשֶׂה֩ יְהוָֹ֨ה לַֽאדֹנִ֜י בַּ֣יִת נֶֽאֱמָ֗ן כִּֽי־מִלְחֲמֹ֤ות יְהוָֹה֙ אֲדֹנִ֣י נִלְחָ֔ם וְרָעָ֛ה לֹֽא־תִמָּצֵ֥א בְךָ֖ מִיָּמֶֽיךָ׃ 
<a target = '_blank' href='https://geulah.org.il/HaTanach/verse/?verse=78930'/> (25,29)</a> וַיָּ֤קָם אָדָם֙ לִרְדָּפְךָ֔ וּלְבַקֵּ֖שׁ אֶת־נַפְשֶׁ֑ךָ וְֽהָֽיְתָה֩ נֶ֨פֶשׁ אֲדֹנִ֜י צְרוּרָ֣ה ׀ בִּצְרֹ֣ור הַחַיִּ֗ים אֵ֚ת יְהוָֹ֣ה אֱלֹהֶ֔יךָ וְאֵ֨ת נֶ֤פֶשׁ אֹֽיְבֶ֨יךָ֨ יְקַלְּעֶ֔נָּה בְּתֹ֖וךְ כַּ֥ף הַקָּֽלַע׃ 
<a target = '_blank' href='https://geulah.org.il/HaTanach/verse/?verse=78940'/> (25,30)</a> וְהָיָ֗ה כִּי־יַֽעֲשֶׂ֤ה יְהוָֹה֙ לַֽאדֹנִ֔י כְּכֹ֛ל אֲשֶׁר־דִּבֶּ֥ר אֶת־הַטֹּובָ֖ה עָלֶ֑יךָ וְצִוְּךָ֥ לְנָגִ֖יד עַל־יִשְׂרָאֵֽל׃ 
<a target = '_blank' href='https://geulah.org.il/HaTanach/verse/?verse=78950'/> (25,31)</a> וְלֹא־תִֽהְיֶ֣ה זֹ֣את ׀ לְךָ֡ לְפוּקָה֩ וּלְמִכְשֹׁ֨ול לֵ֜ב לַאדֹנִ֗י וְלִשְׁפָּךְ־דָּם֙ חִנָּ֔ם וּלְהֹושִׁ֥יעַ אֲדֹנִ֖י לֹ֑ו וְהֵיטִ֤ב יְהוָֹה֙ לַֽאדֹנִ֔י וְזָכַרְתָּ֖ אֶת־אֲמָתֶֽךָ׃    ס 
<a target = '_blank' href='https://geulah.org.il/HaTanach/verse/?verse=78960'/> (25,32)</a> וַיֹּ֥אמֶר דָּוִ֖ד לַֽאֲבִיגַ֑֯ל בָּר֤וּךְ יְהוָֹה֙ אֱלֹהֵ֣י יִשְׂרָאֵ֔ל אֲשֶׁ֧ר שְׁלָחֵ֛ךְ הַיֹּ֥ום הַזֶּ֖ה לִקְרָאתִֽי׃ 
<a target = '_blank' href='https://geulah.org.il/HaTanach/verse/?verse=78970'/> (25,33)</a> וּבָר֥וּךְ טַעְמֵ֖ךְ וּבְרוּכָ֣ה אָ֑תְּ אֲשֶׁ֨ר כְּלִתִ֜נִי הַיֹּ֤ום הַזֶּה֙ מִבֹּ֣וא בְדָמִ֔ים וְהשֵׁ֥עַ יָדִ֖י לִֽי׃ 
<a target = '_blank' href='https://geulah.org.il/HaTanach/verse/?verse=78980'/> (25,34)</a> וְאוּלָ֗ם חַי־יְהוָֹה֙ אֱלֹהֵ֣י יִשְׂרָאֵ֔ל אֲשֶׁ֣ר מְנָעַ֔נִי מֵֽהָרַ֖ע אֹתָ֑ךְ כִּ֣י ׀ לוּלֵ֣י מִהַ֗רְתְּ וַתָּבֹאת֯י֙ לִקְרָאתִ֔י כִּ֣י אִם־נֹותַ֧ר לְנָבָ֛ל עַד־אֹ֥ור הַבֹּ֖קֶר מַשְׁתִּ֥ין בְּקִֽיר׃ 
<a target = '_blank' href='https://geulah.org.il/HaTanach/verse/?verse=78990'/> (25,35)</a> וַיִּקַּ֤ח דָּוִד֙ מִיָּדָ֔הּ אֵ֥ת אֲשֶׁר־הֵבִ֖יאָה לֹ֑ו וְלָ֣הּ אָמַ֗ר עֲלִ֤י לְשָׁלֹום֙ לְבֵיתֵ֔ךְ רְאִי֙ שָׁמַ֣עְתִּי בְקֹולֵ֔ךְ וָֽאֶשָּׂ֖א פָּנָֽיִךְ׃ 
<a target = '_blank' href='https://geulah.org.il/HaTanach/verse/?verse=79000'/> (25,36)</a> וַתָּבֹ֣א אֲבִיגַ֣יִל ׀ אֶל־נָבָ֡ל וְהִנֵּה־לֹו֩ מִשְׁתֶּ֨ה בְּבֵיתֹ֜ו כְּמִשְׁתֵּ֣ה הַמֶּ֗לֶךְ וְלֵ֤ב נָבָל֨ טֹ֣וב עָלָ֔יו וְה֥וּא שִׁכֹּ֖ר עַד־מְאֹ֑ד וְלֹֽא־הִגִּ֣ידָה לֹּ֗ו דָּבָ֥ר קָטֹ֛ן וְגָדֹ֖ול עַד־אֹ֥ור הַבֹּֽקֶר׃ 
<a target = '_blank' href='https://geulah.org.il/HaTanach/verse/?verse=79010'/> (25,37)</a> וַיְהִ֣י בַבֹּ֗קֶר בְּצֵ֤את הַיַּ֙יִן֙ מִנָּבָ֔ל וַתַּגֶּד־לֹ֣ו אִשְׁתֹּ֔ו אֶת־הַדְּבָרִ֖ים הָאֵ֑לֶּה וַיָּ֤מָת לִבֹּו֙ בְּקִרְבֹּ֔ו וְה֖וּא הָיָ֥ה לְאָֽבֶן׃ 
<a target = '_blank' href='https://geulah.org.il/HaTanach/verse/?verse=79020'/> (25,38)</a> וַיְהִ֖י כַּֽעֲשֶׂ֣רֶת הַיָּמִ֑ים וַיִּגֹּ֧ף יְהוָֹ֛ה אֶת־נָבָ֖ל וַיָּמֹֽת׃ 
<a target = '_blank' href='https://geulah.org.il/HaTanach/verse/?verse=79030'/> (25,39)</a> וַיִּשְׁמַ֣ע דָּוִד֮ כִּ֣י מֵ֣ת נָבָל֒ וַיֹּ֡אמֶר בָּר֣וּךְ יְהוָֹ֡ה אֲשֶׁ֣ר רָב֩ אֶת־רִ֨יב חֶרְפָּתִ֜י מִיַּ֣ד נָבָ֗ל וְאֶת־עַבְדֹּו֙ חָשַׂ֣ךְ מֵֽרָעָ֔ה וְאֵת֙ רָעַ֣ת נָבָ֔ל הֵשִׁ֥יב יְהוָֹ֖ה בְּרֹאשֹׁ֑ו וַיִּשְׁלַ֤ח דָּוִד֙ וַיְדַבֵּ֣ר בַּֽאֲבִיגַ֔יִל לְקַחְתָּ֥הּ לֹ֖ו לְאִשָּֽׁה׃ 
<a target = '_blank' href='https://geulah.org.il/HaTanach/verse/?verse=79040'/> (25,40)</a> וַיָּבֹ֜אוּ עַבְדֵ֥י דָוִ֛ד אֶל־אֲבִיגַ֖יִל הַכַּרְמֶ֑לָה וַיְדַבְּר֤וּ אֵלֶ֨יהָ֨ לֵאמֹ֔ר דָּוִד֙ שְׁלָחָ֣נוּ אֵלַ֔יִךְ לְקַחְתֵּ֥ךְ לֹ֖ו לְאִשָּֽׁה׃ 
<a target = '_blank' href='https://geulah.org.il/HaTanach/verse/?verse=79050'/> (25,41)</a> וַתָּ֕קָם וַתִּשְׁתַּ֥חוּ אַפַּ֖יִם אָ֑רְצָה וַתֹּ֗אמֶר הִנֵּ֤ה אֲמָֽתְךָ֨ לְשִׁפְחָ֔ה לִרְחֹ֕ץ רַגְלֵ֖י עַבְדֵ֥י אֲדֹנִֽי׃ 
<a target = '_blank' href='https://geulah.org.il/HaTanach/verse/?verse=79060'/> (25,42)</a> וַתְּמַהֵ֞ר וַתָּ֣קָם אֲבִיגַ֗יִל וַתִּרְכַּב֨ עַל־הַֽחֲמֹ֔ור וְחָמֵשׁ֙ נַֽעֲרֹתֶ֔יהָ הַהֹֽלְכֹ֖ת לְרַגְלָ֑הּ וַתֵּ֗לֶךְ אַֽחֲרֵ֙י מַלְאֲכֵ֣י דָוִ֔ד וַתְּהִי־לֹ֖ו לְאִשָּֽׁה׃ 
<a target = '_blank' href='https://geulah.org.il/HaTanach/verse/?verse=79070'/> (25,43)</a> וְאֶת־אֲחִינֹ֛עַם לָקַ֥ח דָּוִ֖ד מִיִּזְרְעֶ֑אל וַתִּֽהְיֶ֛יןָ גַּם־שְׁתֵּיהֶ֥ן לֹ֖ו לְנָשִֽׁים׃    ס 
<a target = '_blank' href='https://geulah.org.il/HaTanach/verse/?verse=79080'/> (25,44)</a> וְשָׁא֗וּל נָתַ֛ן אֶת־מִיכַ֥ל בִּתֹּ֖ו אֵ֣שֶׁת דָּוִ֑ד לְפַלְטִ֥י בֶן־לַ֖יִשׁ אֲשֶׁ֥ר מִגַּלִּֽים׃ 
<a target = '_blank' href='https://geulah.org.il/HaTanach/verse/?verse=79090'/> (26,1)</a> וַיָּבֹ֤אוּ הַזִּפִים֙ אֶל־שָׁא֔וּל הַגִּבְעָ֖תָה לֵאמֹ֑ר הֲלֹ֨וא דָוִ֤ד מִסְתַּתֵּר֨ בְּגִבְעַ֣ת הַֽחֲכִילָ֔ה עַ֖ל פְּנֵ֥י הַיְשִׁימֹֽן׃ 
<a target = '_blank' href='https://geulah.org.il/HaTanach/verse/?verse=79100'/> (26,2)</a> וַיָּ֣קָם שָׁא֗וּל וַיֵּ֙רֶד֙ אֶל־מִדְבַּר־זִ֔יף וְאִתֹּ֛ו שְׁלֽשֶׁת־אֲלָפִ֥ים אִ֖ישׁ בְּחוּרֵ֣י יִשְׂרָאֵ֑ל לְבַקֵּ֥שׁ אֶת־דָּוִ֖ד בְּמִדְבַּר־זִֽיף׃ 
<a target = '_blank' href='https://geulah.org.il/HaTanach/verse/?verse=79110'/> (26,3)</a> וַיִּ֨חַן שָׁא֜וּל בְּגִבְעַ֣ת הַֽחֲכִילָ֗ה אֲשֶׁ֛ר עַל־פְּנֵ֥י הַיְשִׁימֹ֖ן עַל־הַדָּ֑רֶךְ וְדָוִד֙ ישֵׁ֣ב בַּמִּדְבָּ֔ר וַיַּ֕רְא כִּ֣י בָ֥א שָׁא֛וּל אַֽחֲרָ֖יו הַמִּדְבָּֽרָה׃ 
<a target = '_blank' href='https://geulah.org.il/HaTanach/verse/?verse=79120'/> (26,4)</a> וַיִּשְׁלַ֥ח דָּוִ֖ד מְרַגְּלִ֑ים וַיֵּ֕דַע כִּי־בָ֥א שָׁא֖וּל אֶל־נָכֹֽון׃ 
<a target = '_blank' href='https://geulah.org.il/HaTanach/verse/?verse=79130'/> (26,5)</a> וַיָּ֣קָם דָּוִ֗ד וַיָּבֹא֮ אֶל־הַמָּקֹום֮ אֲשֶׁ֣ר חָֽנָה־שָׁ֣ם שָׁאוּל֒ וַיַּ֣רְא דָּוִ֗ד אֶת־הַמָּקֹום֨ אֲשֶׁ֣ר שָֽׁכַב־שָׁ֣ם שָׁא֔וּל וְאַבְנֵ֥ר בֶּן־נֵ֖ר שַׂר־צְבָאֹ֑ו וְשָׁאוּל֨ שֹׁכֵ֣ב בַּמַּעְגָּ֔ל וְהָעָ֖ם חֹנִ֥ים סְבִֽיבֹתָֽ֯ו׃ 
<a target = '_blank' href='https://geulah.org.il/HaTanach/verse/?verse=79140'/> (26,6)</a> וַיַּ֨עַן דָּוִ֜ד וַיֹּ֣אמֶר ׀ אֶל־אֲחִימֶ֣לֶךְ הַֽחִתִּ֗י וְאֶל־אֲבִישַׁ֨י בֶּן־צְרוּיָ֜ה אֲחִ֤י יֹואָב֨ לֵאמֹ֔ר מִֽי־יֵרֵ֥ד אִתִּ֛י אֶל־שָׁא֖וּל אֶל־הַמַּֽחֲנֶ֑ה וַיֹּ֣אמֶר אֲבִישַׁ֔י אֲנִ֖י אֵרֵ֥ד עִמָּֽךְ׃ 
<a target = '_blank' href='https://geulah.org.il/HaTanach/verse/?verse=79150'/> (26,7)</a> וַיָּבֹא֩ דָוִ֨ד וַֽאֲבִישַׁ֥י ׀ אֶל־הָעָם֮ לַיְלָה֒ וְהִנֵּ֣ה שָׁא֗וּל שֹׁכֵ֤ב יָשֵׁן֙ בַּמַּעְגָּ֔ל וַֽחֲנִיתֹ֥ו מְעוּכָֽה־בָאָ֖רֶץ מְרַֽאֲשֹׁתָ֑֯יו וְאַבְנֵ֣ר וְהָעָ֔ם שֹֽׁכְבִ֖ים סְבִֽיבֹתָֽ֯יו׃    פ 
<a target = '_blank' href='https://geulah.org.il/HaTanach/verse/?verse=79160'/> (26,8)</a> וַיֹּ֤אמֶר אֲבִישַׁי֙ אֶל־דָּוִ֔ד סִגַּ֨ר אֱלֹהִ֥ים הַיֹּ֛ום אֶת־אֹֽיִבְי֯ךָ֖ בְּיָדֶ֑ךָ וְעַתָּה֩ אַכֶּ֨נּוּ נָ֜א בַּֽחֲנִ֤ית וּבָאָ֙רֶץ֙ פַּ֣עַם אַחַ֔ת וְלֹ֥א אֶשְׁנֶ֖ה לֹֽו׃ 
<a target = '_blank' href='https://geulah.org.il/HaTanach/verse/?verse=79170'/> (26,9)</a> וַיֹּ֧אמֶר דָּוִ֛ד אֶל־אֲבִישַׁ֖י אַל־תַּשְׁחִיתֵ֑הוּ כִּ֠י מִ֣י שָׁלַ֥ח יָדֹ֛ו בִּמְשִׁ֥יחַ יְהוָֹ֖ה וְנִקָּֽה׃ 
<a target = '_blank' href='https://geulah.org.il/HaTanach/verse/?verse=79180'/> (26,10)</a> וַיֹּ֤אמֶר דָּוִד֙ חַי־יְהוָֹ֔ה כִּ֥י אִם־יְהוָֹ֖ה יִגֳּפֶ֑נּוּ אֹֽו־יֹומֹ֤ו יָבֹא֙ וָמֵ֔ת אֹ֧ו בַמִּלְחָמָ֛ה יֵרֵ֖ד וְנִסְפָּֽה׃ 
<a target = '_blank' href='https://geulah.org.il/HaTanach/verse/?verse=79190'/> (26,11)</a> חָלִ֤ילָה לִּי֙ מֵֽיְהוָֹ֔ה מִשְּׁלֹ֥חַ יָדִ֖י בִּמְשִׁ֣יחַ יְהוָֹ֑ה וְ֠עַתָּה קַח־נָ֨א אֶת־הַֽחֲנִ֜ית אֲשֶׁ֧ר מְרַֽאֲשֹׁתָ֛֯ו וְאֶת־צַפַּ֥חַת הַמַּ֖יִם וְנֵֽלְכָה־לָּֽנוּ׃ 
<a target = '_blank' href='https://geulah.org.il/HaTanach/verse/?verse=79200'/> (26,12)</a> וַיִּקַּח֩ דָּוִ֨ד אֶת־הַֽחֲנִ֜ית וְאֶת־צַפַּ֤חַת הַמַּ֨יִם֨ מֵרַֽאֲשֹׁתֵ֣י שָׁא֔וּל וַיֵּֽלְכ֖וּ לָהֶ֑ם וְאֵ֣ין רֹאֶה֩ וְאֵ֨ין יֹודֵ֜עַ וְאֵ֣ין מֵקִ֗יץ כִּ֤י כֻלָּם֙ יְשֵׁנִ֔ים כִּ֚י תַּרְדֵּמַ֣ת יְהוָֹ֔ה נָֽפְלָ֖ה עֲלֵיהֶֽם׃ 
<a target = '_blank' href='https://geulah.org.il/HaTanach/verse/?verse=79210'/> (26,13)</a> וַיַּֽעֲבֹ֤ר דָּוִד֙ הָעֵ֔בֶר וַיַּֽעֲמֹ֥ד עַל־רֹֽאשׁ־הָהָ֖ר מֵֽרָחֹ֑ק רַ֥ב הַמָּקֹ֖ום בֵּֽינֵיהֶֽם׃ 
<a target = '_blank' href='https://geulah.org.il/HaTanach/verse/?verse=79220'/> (26,14)</a> וַיִּקְרָ֨א דָוִ֜ד אֶל־הָעָ֗ם וְאֶל־אַבְנֵ֤ר בֶּן־נֵר֨ לֵאמֹ֔ר הֲלֹ֥וא תַֽעֲנֶ֖ה אַבְנֵ֑ר וַיַּ֤עַן אַבְנֵר֙ וַיֹּ֔אמֶר מִ֥י אַתָּ֖ה קָרָ֥אתָ אֶל־הַמֶּֽלֶךְ׃  ס 
<a target = '_blank' href='https://geulah.org.il/HaTanach/verse/?verse=79230'/> (26,15)</a> וַיֹּאמֶר֩ דָּוִ֨ד אֶל־אַבְנֵ֜ר הֲלֹוא־אִ֣ישׁ אַתָּ֗ה וּמִ֤י כָמֹ֨וךָ֨ בְּיִשְׂרָאֵ֔ל וְלָ֨מָּה֙ לֹ֣א שָׁמַ֔רְתָּ אֶל־אֲדֹנֶ֖יךָ הַמֶּ֑לֶךְ כִּי־בָא֙ אַחַ֣ד הָעָ֔ם לְהַשְׁחִ֖ית אֶת־הַמֶּ֥לֶךְ אֲדֹנֶֽיךָ׃ 
<a target = '_blank' href='https://geulah.org.il/HaTanach/verse/?verse=79240'/> (26,16)</a> לֹא־טֹ֞וב הַדָּבָ֣ר הַזֶּה֮ אֲשֶׁ֣ר עָשִׂיתָ֒ חַי־יְהוָֹ֗ה כִּ֤י בְנֵי־מָ֨וֶת֨ אַתֶּ֔ם אֲשֶׁ֧ר לֹֽא־שְׁמַרְתֶּ֛ם עַל־אֲדֹֽנֵיכֶ֖ם עַל־מְשִׁ֣יחַ יְהוָֹ֑ה וְעַתָּ֣ה ׀ רְאֵ֗ה אֵֽי־חֲנִ֥ית הַמֶּ֛לֶךְ וְאֶת־צַפַּ֥חַת הַמַּ֖יִם אֲשֶׁ֥ר מְרַֽאֲשֹׁתָֽ֯ו׃ 
<a target = '_blank' href='https://geulah.org.il/HaTanach/verse/?verse=79250'/> (26,17)</a> וַיַּכֵּ֤ר שָׁאוּל֨ אֶת־קֹ֣ול דָּוִ֔ד וַיֹּ֕אמֶר הֲקֹֽולְךָ֥ זֶ֖ה בְּנִ֣י דָוִ֑ד וַיֹּ֣אמֶר דָּוִ֔ד קֹולִ֖י אֲדֹנִ֥י הַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=79260'/> (26,18)</a> וַיֹּ֕אמֶר לָ֥מָּה זֶּ֛ה אֲדֹנִ֥י רֹדֵ֖ף אַֽחֲרֵ֣י עַבְדֹּ֑ו כִּ֚י מֶ֣ה עָשִׂ֔יתִי וּמַה־בְּיָדִ֖י רָעָֽה׃ 
<a target = '_blank' href='https://geulah.org.il/HaTanach/verse/?verse=79270'/> (26,19)</a> וְעַתָּ֗ה יִשְׁמַֽע־נָא֨ אֲדֹנִ֣י הַמֶּ֔לֶךְ אֵ֖ת דִּבְרֵ֣י עַבְדֹּ֑ו אִם־יְהוָֹ֞ה הֱסִֽיתְךָ֥ בִי֙ יָרַ֣ח מִנְחָ֔ה וְאִ֣ם ׀ בְּנֵ֣י הָֽאָדָ֗ם אֲרוּרִ֥ים הֵם֙ לִפְנֵ֣י יְהוָֹ֔ה כִּי־גֵֽרְשׁ֣וּנִי הַיֹּ֗ום מֵֽהִסְתַּפֵּ֜חַ בְּנַֽחֲלַ֤ת יְהוָֹה֙ לֵאמֹ֔ר לֵ֥ךְ עֲבֹ֖ד אֱלֹהִ֥ים אֲחֵרִֽים׃ 
<a target = '_blank' href='https://geulah.org.il/HaTanach/verse/?verse=79280'/> (26,20)</a> וְעַתָּ֗ה אַל־יִפֹּ֤ל דָּמִי֙ אַ֔רְצָה מִנֶּ֖גֶד פְּנֵ֣י יְהוָֹ֑ה כִּֽי־יָצָ֞א מֶ֣לֶךְ יִשְׂרָאֵ֗ל לְבַקֵּשׁ֙ אֶת־פַּרְע֣שׁ אֶחָ֔ד כַּֽאֲשֶׁ֛ר יִרְדֹּ֥ף הַקֹּרֵ֖א בֶּֽהָרִֽים׃ 
<a target = '_blank' href='https://geulah.org.il/HaTanach/verse/?verse=79290'/> (26,21)</a> וַיֹּאמֶר֩ שָׁא֨וּל חָטָ֜אתִי שׁ֣וּב בְּנִֽי־דָוִ֗ד כִּ֠י לֹֽא־אָרַ֤ע לְךָ֙ עֹ֔וד תַּ֠חַת אֲשֶׁ֨ר יָֽקְרָ֥ה נַפְשִׁ֛י בְּעֵינֶ֖יךָ הַיֹּ֣ום הַזֶּ֑ה הִנֵּ֥ה הִסְכַּ֛לְתִּי וָֽאֶשְׁגֶּ֖ה הַרְבֵּ֥ה מְאֹֽד׃ 
<a target = '_blank' href='https://geulah.org.il/HaTanach/verse/?verse=79300'/> (26,22)</a> וַיַּ֤עַן דָּוִד֙ וַיֹּ֔אמֶר הִנֵּ֖ה ה֯חֲנִ֣ית הַמֶּ֑לֶךְ וְיַֽעֲבֹ֛ר אֶחָ֥ד מֵֽהַנְּעָרִ֖ים וְיִקָּחֶֽהָ׃ 
<a target = '_blank' href='https://geulah.org.il/HaTanach/verse/?verse=79310'/> (26,23)</a> וַֽיהוָֹה֙ יָשִׁ֣יב לָאִ֔ישׁ אֶת־צִדְקָתֹ֖ו וְאֶת־אֱמֻנָתֹ֑ו אֲשֶׁר֩ נְתָנְךָ֙ יְהוָֹ֤ה ׀ הַיֹּום֙ בְּיָ֔ד וְלֹ֣א אָבִ֔יתִי לִשְׁלֹ֥חַ יָדִ֖י בִּמְשִׁ֥יחַ יְהוָֹֽה׃ 
<a target = '_blank' href='https://geulah.org.il/HaTanach/verse/?verse=79320'/> (26,24)</a> וְהִנֵּ֗ה כַּֽאֲשֶׁ֨ר גָּֽדְלָ֧ה נַפְשְׁךָ֛ הַיֹּ֥ום הַזֶּ֖ה בְּעֵינָ֑י כֵּֽן־תִּגְדַּ֤ל נַפְשִׁי֙ בְּעֵינֵ֣י יְהוָֹ֔ה וְיַצִּלֵ֖נִי מִכָּל־צָרָֽה׃  ס 
<a target = '_blank' href='https://geulah.org.il/HaTanach/verse/?verse=79330'/> (26,25)</a> וַיֹּ֨אמֶר שָׁא֜וּל אֶל־דָּוִ֗ד בָּר֤וּךְ אַתָּה֨ בְּנִ֣י דָוִ֔ד גַּ֚ם עָשׂ֣ה תַֽעֲשֶׂ֔ה וְגַ֖ם יָכֹ֣ל תּוּכָ֑ל וַיֵּ֤לֶךְ דָּוִד֨ לְדַרְכֹּ֔ו וְשָׁא֖וּל שָׁ֥ב לִמְקֹומֹֽו׃  פ 
<a target = '_blank' href='https://geulah.org.il/HaTanach/verse/?verse=79340'/> (27,1)</a> וַיֹּ֤אמֶר דָּוִד֙ אֶל־לִבֹּ֔ו עַתָּ֛ה אֶסָּפֶ֥ה יֹֽום־אֶחָ֖ד בְּיַ֣ד שָׁא֑וּל אֵֽין־לִ֨י טֹ֜וב כִּֽי־הִמָּלֵ֥ט אִמָּלֵ֣ט ׀ אֶל־אֶ֣רֶץ פְּלִשְׁתִּ֗ים וְנֹואַ֨שׁ מִמֶּ֤נִּי שָׁאוּל֨ לְבַקְּשֵׁ֤נִי עֹוד֨ בְּכָל־גְּב֣וּל יִשְׂרָאֵ֔ל וְנִמְלַטְתִּ֖י מִיָּדֹֽו׃ 
<a target = '_blank' href='https://geulah.org.il/HaTanach/verse/?verse=79350'/> (27,2)</a> וַיָּ֣קָם דָּוִ֔ד וַיַּֽעֲבֹ֣ר ה֔וּא וְשֵֽׁשׁ־מֵאֹ֥ות אִ֖ישׁ אֲשֶׁ֣ר עִמֹּ֑ו אֶל־אָכִ֥ישׁ בֶּן־מָעֹ֖וךְ מֶ֥לֶךְ גַּֽ֯ת׃ 
<a target = '_blank' href='https://geulah.org.il/HaTanach/verse/?verse=79360'/> (27,3)</a> וַיֵּשֶׁב֩ דָּוִ֨ד עִם־אָכִ֥ישׁ בְּגַ֛ת ה֥וּא וַֽאֲנָשָׁ֖יו אִ֣ישׁ וּבֵיתֹ֑ו דָּוִד֨ וּשְׁתֵּ֣י נָשָׁ֔יו אֲחִינֹ֨עַם֨ הַיִּזְרְעֵאלִ֔ת וַֽאֲבִיגַ֥יִל אֵֽשֶׁת־נָבָ֖ל הַכַּרְמְלִֽית׃ 
<a target = '_blank' href='https://geulah.org.il/HaTanach/verse/?verse=79370'/> (27,4)</a> וַיֻּגַּ֣ד לְשָׁא֔וּל כִּֽי־בָרַ֥ח דָּוִ֖ד גַּ֑֯ת וְלֹֽא־יָו֯סַ֥ף עֹ֖וד לְבַקְשֹֽׁו׃    ס 
<a target = '_blank' href='https://geulah.org.il/HaTanach/verse/?verse=79380'/> (27,5)</a> וַ֙יֹּאמֶר דָּוִ֜ד אֶל־אָכִ֗ישׁ אִם־נָא֩ מָצָ֨אתִי חֵ֤ן בְּעֵינֶ֨יךָ֨ יִתְּנוּ־לִ֣י מָקֹ֗ום בְּאַחַ֛ת עָרֵ֥י הַשָּׂדֶ֖ה וְאֵ֣שְׁבָה שָּׁ֑ם וְלָ֨מָּה יֵשֵׁ֧ב עַבְדְּךָ֛ בְּעִ֥יר הַמַּמְלָכָ֖ה עִמָּֽךְ׃ 
<a target = '_blank' href='https://geulah.org.il/HaTanach/verse/?verse=79390'/> (27,6)</a> וַיִּתֶּן־לֹ֥ו אָכִ֛ישׁ בַּיֹּ֥ום הַה֖וּא אֶת־צִקְלָ֑ג לָכֵ֗ן הָֽיְתָ֤ה צִקְלַג֨ לְמַלְכֵ֣י יְהוּדָ֔ה עַ֖ד הַיֹּ֥ום הַזֶּֽה׃  פ 
<a target = '_blank' href='https://geulah.org.il/HaTanach/verse/?verse=79400'/> (27,7)</a> וַֽיְהִי֙ מִסְפַּ֣ר הַיָּמִ֔ים אֲשֶׁר־יָשַׁ֥ב דָּוִ֖ד בִּשְׂדֵ֣ה פְלִשְׁתִּ֑ים יָמִ֖ים וְאַרְבָּעָ֥ה חֳדָשִֽׁים׃ 
<a target = '_blank' href='https://geulah.org.il/HaTanach/verse/?verse=79410'/> (27,8)</a> וַיַּ֤עַל דָּוִד֙ וַֽאֲנָשָׁ֔יו וַיִּפְשְׁט֛וּ אֶל־הַגְּשׁוּרִ֥י וְהַגִּרְזִ֖֯י וְהָֽעֲמָֽלֵקִ֑י כִּ֣י הֵ֜נָּה יֽשְׁבֹ֤ות הָאָ֨רֶץ֨ אֲשֶׁ֣ר מֵֽעֹולָ֔ם בֹּֽואֲךָ֥ שׁ֖וּרָה וְעַד־אֶ֥רֶץ מִצְרָֽיִם׃ 
<a target = '_blank' href='https://geulah.org.il/HaTanach/verse/?verse=79420'/> (27,9)</a> וְהִכָּ֤ה דָוִד֨ אֶת־הָאָ֔רֶץ וְלֹ֥א יְחַיֶּ֖ה אִ֣ישׁ וְאִשָּׁ֑ה וְלָקַח֩ צֹ֨אן וּבָקָ֜ר וַֽחֲמֹרִ֤ים וּגְמַלִּים֨ וּבְגָדִ֔ים וַיָּ֖שָׁב וַיָּבֹ֥א אֶל־אָכִֽישׁ׃ 
<a target = '_blank' href='https://geulah.org.il/HaTanach/verse/?verse=79430'/> (27,10)</a> וַיֹּ֣אמֶר אָכִ֔ישׁ אַל־פְּשַׁטְתֶּ֖ם הַיֹּ֑ום וַיֹּ֣אמֶר דָּוִ֗ד עַל־נֶ֤גֶב יְהוּדָה֨ וְעַל־נֶ֣גֶב הַיַּרְחְמְאֵלִ֔י וְאֶל־נֶ֖גֶב הַקֵּנִֽי׃ 
<a target = '_blank' href='https://geulah.org.il/HaTanach/verse/?verse=79440'/> (27,11)</a> וְאִ֨ישׁ וְאִשָּׁ֜ה לֹֽא־יְחַיֶּ֣ה דָוִ֗ד לְהָבִ֥יא גַת֨ לֵאמֹ֔ר פֶּן־יַגִּ֥דוּ עָלֵ֖ינוּ לֵאמֹ֑ר כֹּֽה־עָשָׂ֤ה דָוִד֨ וְכֹ֣ה מִשְׁפָּטֹ֔ו כָּל־הַ֨יָּמִ֔ים אֲשֶׁ֥ר יָשַׁ֖ב בִּשְׂדֵ֥ה פְלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=79450'/> (27,12)</a> וַיַּֽאֲמֵ֥ן אָכִ֖ישׁ בְּדָוִ֣ד לֵאמֹ֑ר הַבְאֵ֤שׁ הִבְאִישׁ֨ בְּעַמֹּ֣ו בְיִשְׂרָאֵ֔ל וְהָ֥יָה לִ֖י לְעֶ֥בֶד עֹולָֽם׃  פ 
<a target = '_blank' href='https://geulah.org.il/HaTanach/verse/?verse=79460'/> (28,1)</a> וַיְהִי֙ בַּיָּמִ֣ים הָהֵ֔ם וַיִּקְבְּצ֨וּ פְלִשְׁתִּ֤ים אֶת־מַֽחֲנֵיהֶם֙ לַצָּבָ֔א לְהִלָּחֵ֖ם בְּיִשְׂרָאֵ֑ל וַיֹּ֤אמֶר אָכִישׁ֨ אֶל־דָּוִ֔ד יָדֹ֣עַ תֵּדַ֗ע כִּ֤י אִתִּי֨ תֵּצֵ֣א בַמַּֽחֲנֶ֔ה אַתָּ֖ה וַֽאֲנָשֶֽׁיךָ׃ 
<a target = '_blank' href='https://geulah.org.il/HaTanach/verse/?verse=79470'/> (28,2)</a> וַיֹּ֤אמֶר דָּוִד֨ אֶל־אָכִ֔ישׁ לָכֵן֙ אַתָּ֣ה תֵדַ֔ע אֵ֥ת אֲשֶׁר־יַֽעֲשֶׂ֖ה עַבְדֶּ֑ךָ וַיֹּ֤אמֶר אָכִישׁ֨ אֶל־דָּוִ֔ד לָכֵ֗ן שֹׁמֵ֧ר לְרֹאשִׁ֛י אֲשִֽׂימְךָ֖ כָּל־הַיָּמִֽים׃  ס 
<a target = '_blank' href='https://geulah.org.il/HaTanach/verse/?verse=79480'/> (28,3)</a> וּשְׁמוּאֵ֣ל מֵ֔ת וַיִּסְפְּדוּ־לֹו֙ כָּל־יִשְׂרָאֵ֔ל וַיִּקְבְּרֻ֥הוּ בָֽרָמָ֖ה וּבְעִירֹ֑ו וְשָׁא֗וּל הֵסִ֛יר הָֽ֯אֹבֹ֥ות וְאֶת־הַיִּדְּעֹנִ֖ים מֵֽהָאָֽרֶץ׃ 
<a target = '_blank' href='https://geulah.org.il/HaTanach/verse/?verse=79490'/> (28,4)</a> וַיִּקָּֽבְצ֣וּ פְלִשְׁתִּ֔ים וַיָּבֹ֖אוּ וַיַּֽחֲנ֣וּ בְשׁוּנֵ֑ם וַיִּקְבֹּ֤ץ שָׁאוּל֨ אֶת־כָּל־יִשְׂרָאֵ֔ל וַיַּֽחֲנ֖וּ בַּגִּלְבֹּֽעַ׃ 
<a target = '_blank' href='https://geulah.org.il/HaTanach/verse/?verse=79500'/> (28,5)</a> וַיַּ֥רְא שָׁא֖וּל אֶת־מַֽחֲנֵ֣ה פְלִשְׁתִּ֑ים וַיִּרָ֕א וַיֶּֽחֱרַ֥ד לִבֹּ֖ו מְאֹֽד׃ 
<a target = '_blank' href='https://geulah.org.il/HaTanach/verse/?verse=79510'/> (28,6)</a> וַיִּשְׁאַ֤ל שָׁאוּל֨ בַּֽיהוָֹ֔ה וְלֹ֥א עָנָ֖הוּ יְהוָֹ֑ה גַּ֧ם בַּֽחֲלֹמֹ֛ות גַּ֥ם בָּֽאוּרִ֖ים גַּ֥ם בַּנְּבִיאִֽם׃ 
<a target = '_blank' href='https://geulah.org.il/HaTanach/verse/?verse=79520'/> (28,7)</a> וַיֹּ֨אמֶר שָׁא֜וּל לַֽעֲבָדָ֗יו בַּקְּשׁוּ־לִי֙ אֵ֣שֶׁת בַּֽעֲלַת־אֹ֔וב וְאֵֽלְכָ֥ה  אֵלֶ֖יהָ וְאֶדְרְשָׁה־בָּ֑הּ וַיֹּֽאמְר֤וּ עֲבָדָיו֙ אֵלָ֔יו הִנֵּ֛ה אֵ֥שֶׁת בַּֽעֲלַת־אֹ֖וב בְּעֵ֥ין דֹּֽור׃ 
<a target = '_blank' href='https://geulah.org.il/HaTanach/verse/?verse=79530'/> (28,8)</a> וַיִּתְחַפֵּ֣שׂ שָׁא֗וּל וַיִּלְבַּשׁ֙ בְּגָדִ֣ים אֲחֵרִ֔ים וַיֵּ֣לֶךְ ה֗וּא וּשְׁנֵ֤י אֲנָשִׁים֙ עִמֹּ֔ו וַיָּבֹ֥אוּ אֶל־הָֽאִשָּׁ֖ה לָ֑יְלָה וַיֹּ֗אמֶר קָֽסֳו֯מִי־נָ֥א לִי֙ בָּאֹ֔וב וְהַ֣עֲלִי לִ֔י אֵ֥ת אֲשֶׁר־אֹמַ֖ר אֵלָֽיִךְ׃ 
<a target = '_blank' href='https://geulah.org.il/HaTanach/verse/?verse=79540'/> (28,9)</a> וַתֹּ֨אמֶר הָֽאִשָּׁ֜ה אֵלָ֗יו הִנֵּ֨ה אַתָּ֤ה יָדַ֙עְתָּ֙ אֵ֣ת אֲשֶׁר־עָשָׂ֣ה שָׁא֔וּל אֲשֶׁ֥ר הִכְרִ֛ית אֶת־הָֽאֹבֹ֥ות וְאֶת־הַיִּדְּעֹנִ֖י מִן־הָאָ֑רֶץ וְלָמָ֥ה אַתָּ֛ה מִתְנַקֵּ֥שׁ בְּנַפְשִׁ֖י לַֽהֲמִיתֵֽנִי׃ 
<a target = '_blank' href='https://geulah.org.il/HaTanach/verse/?verse=79550'/> (28,10)</a> וַיִּשָּׁ֤בַע לָהּ֙ שָׁא֔וּל בַּֽיהוָֹ֖ה לֵאמֹ֑ר חַי־יְהוָֹ֕ה אִם־יִקְּ֯רֵ֥ךְ עָוֹ֖ן בַּדָּבָ֥ר הַזֶּֽה׃ 
<a target = '_blank' href='https://geulah.org.il/HaTanach/verse/?verse=79560'/> (28,11)</a> וַתֹּ֨אמֶר֙ הָֽאִשָּׁ֔ה אֶת־מִ֖י אַֽעֲלֶה־לָּ֑ךְ וַיֹּ֕אמֶר אֶת־שְׁמוּאֵ֖ל הַֽעֲלִי־לִֽי׃ 
<a target = '_blank' href='https://geulah.org.il/HaTanach/verse/?verse=79570'/> (28,12)</a> וַתֵּ֤רֶא הָֽאִשָּׁה֙ אֶת־שְׁמוּאֵ֔ל וַתִּזְעַ֖ק בְּקֹ֣ול גָּדֹ֑ול וַתֹּאמֶר֩ הָֽאִשָּׁ֨ה אֶל־שָׁא֧וּל ׀ לֵאמֹ֛ר לָ֥מָּה רִמִּיתָ֖נִי וְאַתָּ֥ה שָׁאֽוּל׃ 
<a target = '_blank' href='https://geulah.org.il/HaTanach/verse/?verse=79580'/> (28,13)</a> וַיֹּ֨אמֶר לָ֥הּ הַמֶּ֛לֶךְ אַל־תִּֽירְאִ֖י כִּ֣י מָ֣ה רָאִ֑ית וַתֹּ֤אמֶר הָֽאִשָּׁה֨ אֶל־שָׁא֔וּל אֱלֹהִ֥ים רָאִ֖יתִי עֹלִ֥ים מִן־הָאָֽרֶץ׃ 
<a target = '_blank' href='https://geulah.org.il/HaTanach/verse/?verse=79590'/> (28,14)</a> וַיֹּ֤אמֶר לָהּ֨ מַֽה־תָּֽאֳרֹ֔ו וַתֹּ֗אמֶר אִ֤ישׁ זָקֵן֙ עֹלֶ֔ה וְה֥וּא עֹטֶ֖ה מְעִ֑יל וַיֵּ֤דַע שָׁאוּל֨ כִּֽי־שְׁמוּאֵ֣ל ה֔וּא וַיִּקֹּ֥ד אַפַּ֛יִם אַ֖רְצָה וַיִּשְׁתָּֽחוּ׃    ס 
<a target = '_blank' href='https://geulah.org.il/HaTanach/verse/?verse=79600'/> (28,15)</a> וַיֹּ֤אמֶר שְׁמוּאֵל֨ אֶל־שָׁא֔וּל לָ֥מָּה הִרְגַּזְתַּ֖נִי לְהַֽעֲלֹ֣ות אֹתִ֑י וַיֹּ֣אמֶר שָׁ֠אוּל צַר־לִ֨י מְאֹ֜ד וּפְלִשְׁתִּ֣ים ׀ נִלְחָמִ֣ים בִּ֗י וֵֽאלֹהִ֞ים סָ֤ר מֵֽעָלַי֙ וְלֹֽא־עָנָ֣נִי עֹ֗וד גַּ֣ם בְּיַ֤ד הַנְּבִאיִם֙ גַּ֣ם בַּֽחֲלֹמֹ֔ות וָֽאֶקְרָאֶ֣ה לְךָ֔ לְהֹֽודִיעֵ֖נִי מָ֥ה אֶֽעֱשֶֽׂה׃ 
<a target = '_blank' href='https://geulah.org.il/HaTanach/verse/?verse=79610'/> (28,16)</a> וַיֹּ֣אמֶר שְׁמוּאֵ֔ל וְלָ֖מָּה תִּשְׁאָלֵ֑נִי וַֽיהוָֹ֛ה סָ֥ר מֵֽעָלֶ֖יךָ וַיְהִ֥י עָרֶֽךָ׃ 
<a target = '_blank' href='https://geulah.org.il/HaTanach/verse/?verse=79620'/> (28,17)</a> וַיַּ֤עַשׂ יְהוָֹה֙ לֹ֔ו כַּֽאֲשֶׁ֖ר דִּבֶּ֣ר בְּיָדִ֑י וַיִּקְרַ֨ע יְהוָֹ֤ה אֶת־הַמַּמְלָכָה֨ מִיָּדֶ֔ךָ וַיִּתְּנָ֖הּ לְרֵֽעֲךָ֥ לְדָוִֽד׃ 
<a target = '_blank' href='https://geulah.org.il/HaTanach/verse/?verse=79630'/> (28,18)</a> כַּֽאֲשֶׁ֤ר לֹֽא־שָׁמַ֨עְתָּ֙ בְּקֹ֣ול יְהוָֹ֔ה וְלֹֽא־עָשִׂ֥יתָ חֲרֹֽון־אַפֹּ֖ו בַּֽעֲמָלֵ֑ק עַל־כֵּן֙ הַדָּבָ֣ר הַזֶּ֔ה עָשָֽׂה־לְךָ֥ יְהוָֹ֖ה הַיֹּ֥ום הַזֶּֽה׃ 
<a target = '_blank' href='https://geulah.org.il/HaTanach/verse/?verse=79640'/> (28,19)</a> וְיִתֵּ֣ן יְ֠הוָֹה גַּ֣ם אֶת־יִשְׂרָאֵ֤ל עִמְּךָ֙ בְּיַד־פְּלִשְׁתִּ֔ים וּמָחָ֕ר אַתָּ֥ה וּבָנֶ֖יךָ עִמִּ֑י גַּ֚ם אֶת־מַֽחֲנֵ֣ה יִשְׂרָאֵ֔ל יִתֵּ֥ן יְהוָֹ֖ה בְּיַד־פְּלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=79650'/> (28,20)</a> וַיְמַהֵ֣ר שָׁא֗וּל וַיִּפֹּ֤ל מְלֹא־קֹֽומָתֹו֙ אַ֔רְצָה וַיִּרָ֥א מְאֹ֖ד מִדִּבְרֵ֣י שְׁמוּאֵ֑ל גַּם־כֹּחַ֙ לֹא־הָ֣יָה בֹ֔ו כִּ֣י לֹ֤א אָכַל֨ לֶ֔חֶם כָּל־הַיֹּ֖ום וְכָל־הַלָּֽיְלָה׃ 
<a target = '_blank' href='https://geulah.org.il/HaTanach/verse/?verse=79660'/> (28,21)</a> וַתָּבֹ֤וא הָֽאִשָּׁה֙ אֶל־שָׁא֔וּל וַתֵּ֖רֶא כִּֽי־נִבְהַ֣ל מְאֹ֑ד וַתֹּ֣אמֶר אֵלָ֗יו הִנֵּ֨ה שָֽׁמְעָ֤ה שִׁפְחָֽתְךָ֙ בְּקֹולֶ֔ךָ וָאָשִׂ֤ים נַפְשִׁי֙ בְּכַפִּ֔י וָֽאֶשְׁמַע֙ אֶת־דְּבָרֶ֔יךָ אֲשֶׁ֥ר דִּבַּ֖רְתָּ אֵלָֽי׃ 
<a target = '_blank' href='https://geulah.org.il/HaTanach/verse/?verse=79670'/> (28,22)</a> וְעַתָּ֗ה שְׁמַע־נָ֤א גַם־אַתָּה֙ בְּקֹ֣ול שִׁפְחָתֶ֔ךָ וְאָשִׂ֧מָה לְפָנֶ֛יךָ פַּת־לֶ֖חֶם וֶֽאֱכֹ֑ול וִיהִ֤י בְךָ֙ כֹּ֔חַ כִּ֥י תֵלֵ֖ךְ בַּדָּֽרֶךְ׃ 
<a target = '_blank' href='https://geulah.org.il/HaTanach/verse/?verse=79680'/> (28,23)</a> וַיְמָאֵ֗ן וַ֙יֹּאמֶר֨ לֹ֣א אֹכַ֔ל וַיִּפְרְצוּ־בֹ֤ו עֲבָדָיו֨ וְגַם־הָ֣אִשָּׁ֔ה וַיִּשְׁמַ֖ע לְקֹלָ֑ם וַיָּ֙קָם֙ מֵֽהָאָ֔רֶץ וַיֵּ֖שֶׁב אֶל־הַמִּטָּֽה׃֯ 
<a target = '_blank' href='https://geulah.org.il/HaTanach/verse/?verse=79690'/> (28,24)</a> וְלָֽאִשָּׁ֤ה עֵֽגֶל־מַרְבֵּק֙ בַּבַּ֔יִת וַתְּמַהֵ֖ר וַתִּזְבָּחֵ֑הוּ וַתִּקַּח־קֶ֣מַח וַתָּ֔לָשׁ וַתֹּפֵ֖הוּ מַצֹּֽות׃ 
<a target = '_blank' href='https://geulah.org.il/HaTanach/verse/?verse=79700'/> (28,25)</a> וַתַּגֵּ֧שׁ לִפְנֵֽי־שָׁא֛וּל וְלִפְנֵ֥י עֲבָדָ֖יו וַיֹּאכֵ֑לוּ וַיָּקֻ֥מוּ וַיֵּֽלְכ֖וּ בַּלַּ֥יְלָה הַהֽוּא׃  פ 
<a target = '_blank' href='https://geulah.org.il/HaTanach/verse/?verse=79710'/> (29,1)</a> וַיִּקְבְּצ֧וּ פְלִשְׁתִּ֛ים אֶת־כָּל־מַֽחֲנֵיהֶ֖ם אֲפֵ֑קָה וְיִשְׂרָאֵ֣ל חֹנִ֔ים בָּעַ֖יִן אֲשֶׁ֥ר בְּיִזְרְעֶֽאל׃ 
<a target = '_blank' href='https://geulah.org.il/HaTanach/verse/?verse=79720'/> (29,2)</a> וְסַרְנֵ֤י פְלִשְׁתִּים֨ עֹֽבְרִ֔ים לְמֵאֹ֖ות וְלַֽאֲלָפִ֑ים וְדָוִ֣ד וַֽאֲנָשָׁ֗יו עֹֽבְרִ֛ים בָּאַֽחֲרֹנָ֖ה עִם־אָכִֽישׁ׃ 
<a target = '_blank' href='https://geulah.org.il/HaTanach/verse/?verse=79730'/> (29,3)</a> וַיֹּֽאמְרוּ֨ שָׂרֵ֣י פְלִשְׁתִּ֔ים מָ֖ה הָֽעִבְרִ֣ים הָאֵ֑לֶּה וַיֹּ֨אמֶר אָכִ֜ישׁ אֶל־שָׂרֵ֣י פְלִשְׁתִּ֗ים הֲלֹוא־זֶ֨ה דָוִ֜ד עֶ֣בֶד ׀ שָׁא֣וּל מֶֽלֶךְ־יִשְׂרָאֵ֗ל אֲשֶׁ֨ר הָיָ֤ה אִתִּי֨ זֶ֤ה יָמִים֨ אֹו־זֶ֣ה שָׁנִ֔ים וְלֹֽא־מָצָ֤אתִי בֹו֙ מְא֔וּמָה מִיֹּ֥ום נָפְלֹ֖ו עַד־הַיֹּ֥ום הַזֶּֽה׃  ס 
<a target = '_blank' href='https://geulah.org.il/HaTanach/verse/?verse=79740'/> (29,4)</a> וַיִּקְצְפ֨וּ עָלָ֜יו שָׂרֵ֣י פְלִשְׁתִּ֗ים וַיֹּ֣אמְרוּ לֹו֩ שָׂרֵ֨י פְלִשְׁתִּ֜ים הָשֵׁ֣ב אֶת־הָאִ֗ישׁ וְיָשֹׁ֤ב אֶל־מְקֹומֹו֙ אֲשֶׁ֣ר הִפְקַדְתֹּ֣ו שָׁ֔ם וְלֹֽא־יֵרֵ֤ד עִמָּ֙נוּ֙ בַּמִּלְחָמָ֔ה וְלֹא־יִֽהְיֶה־לָּ֥נוּ לְשָׂטָ֖ן בַּמִּלְחָמָ֑ה וּבַמֶּ֗ה יִתְרַצֶּ֥ה זֶה֨ אֶל־אֲדֹנָ֔יו הֲלֹ֕וא בְּרָאשֵׁ֖י הָֽאֲנָשִׁ֥ים הָהֵֽם׃ 
<a target = '_blank' href='https://geulah.org.il/HaTanach/verse/?verse=79750'/> (29,5)</a> הֲלֹוא־זֶ֣ה דָוִ֔ד אֲשֶׁ֧ר יַֽעֲנוּ־לֹ֛ו בַּמְּחֹלֹ֖ות לֵאמֹ֑ר הִכָּ֤ה שָׁאוּל֨ בַּֽאֲלָפָ֔ו֯ וְדָוִ֖ד בְּרִֽבְבֹתָֽו֯׃   ס 
<a target = '_blank' href='https://geulah.org.il/HaTanach/verse/?verse=79760'/> (29,6)</a> וַיִּקְרָ֨א אָכִ֜ישׁ אֶל־דָּוִ֗ד וַיֹּ֣אמֶר אֵ֠לָיו חַי־יְהוָֹ֞ה כִּֽי־יָשָׁ֣ר אַתָּ֗ה וְטֹ֣וב בְּ֠עֵינַי צֵֽאתְךָ֙ וּבֹֽאֲךָ֤ אִתִּי֙ בַּמַּֽחֲנֶ֔ה כִּ֠י לֹֽא־מָצָ֤אתִֽי בְךָ֨ רָעָ֔ה מִיֹּ֛ום בֹּֽואֲךָ֥ אֵלַ֖י עַד־הַיֹּ֣ום הַזֶּ֑ה וּבְעֵינֵ֥י הַסְּרָנִ֖ים לֹא־טֹ֥וב אָֽתָּה׃ 
<a target = '_blank' href='https://geulah.org.il/HaTanach/verse/?verse=79770'/> (29,7)</a> וְעַתָּ֥ה שׁ֖וּב וְלֵ֣ךְ בְּשָׁלֹ֑ום וְלֹא־תַֽעֲשֶׂ֣ה רָ֔ע בְּעֵינֵ֖י סַרְנֵ֥י פְלִשְׁתִּֽים׃ 
<a target = '_blank' href='https://geulah.org.il/HaTanach/verse/?verse=79780'/> (29,8)</a> וַיֹּ֨אמֶר דָּוִ֜ד אֶל־אָכִ֗ישׁ כִּ֣י מֶ֤ה עָשִׂ֨יתִי֨ וּמַה־מָּצָ֣אתָ בְעַבְדְּךָ֔ מִיֹּום֙ אֲשֶׁ֣ר הָיִ֣יתִי לְפָנֶ֔יךָ עַ֖ד הַיֹּ֣ום הַזֶּ֑ה כִּ֣י לֹ֤א אָבֹוא֙ וְנִלְחַ֔מְתִּי בְּאֹֽיְבֵ֖י אֲדֹנִ֥י הַמֶּֽלֶךְ׃ 
<a target = '_blank' href='https://geulah.org.il/HaTanach/verse/?verse=79790'/> (29,9)</a> וַיַּ֣עַן אָכִישׁ֮ וַיֹּ֣אמֶר אֶל־דָּוִד֒ יָדַ֕עְתִּי כִּ֣י טֹ֥וב אַתָּ֛ה בְּעֵינַ֖י כְּמַלְאַ֣ךְ אֱלֹהִ֑ים אַ֣ךְ שָׂרֵ֤י פְלִשְׁתִּים֙ אָֽמְר֔וּ לֹא־יַֽעֲלֶ֥ה עִמָּ֖נוּ בַּמִּלְחָמָֽה׃ 
<a target = '_blank' href='https://geulah.org.il/HaTanach/verse/?verse=79800'/> (29,10)</a> וְעַתָּה֙ הַשְׁכֵּ֣ם בַּבֹּ֔קֶר וְעַבְדֵ֥י אֲדֹנֶ֖יךָ אֲשֶׁר־בָּ֣אוּ אִתָּ֑ךְ וְהִשְׁכַּמְתֶּ֣ם בַּבֹּ֔קֶר וְאֹ֥ור לָכֶ֖ם וָלֵֽכוּ׃ 
<a target = '_blank' href='https://geulah.org.il/HaTanach/verse/?verse=79810'/> (29,11)</a> וַיַּשְׁכֵּ֨ם דָּוִ֜ד ה֤וּא וַֽאֲנָשָׁיו֙ לָלֶ֣כֶת בַּבֹּ֔קֶר לָשׁ֖וּב אֶל־אֶ֣רֶץ פְּלִשְׁתִּ֑ים וּפְלִשְׁתִּ֖ים עָל֥וּ יִזְרְעֶֽאל׃    פ 
<a target = '_blank' href='https://geulah.org.il/HaTanach/verse/?verse=79820'/> (30,1)</a> וַיְהִ֞י בְּבֹ֨א דָוִ֧ד וַֽאֲנָשָׁ֛יו צִקְלַ֖ג בַּיֹּ֣ום הַשְּׁלִישִׁ֑י וַעֲמָֽלֵקִ֣י פָֽשְׁט֗וּ אֶל־נֶ֨גֶב֙ וְאֶל־צִ֣קְלַ֔ג וַיַּכּוּ֨ אֶת־צִ֣קְלַ֔ג וַיִּשְׂרְפ֥וּ אֹתָ֖הּ בָּאֵֽשׁ׃ 
<a target = '_blank' href='https://geulah.org.il/HaTanach/verse/?verse=79830'/> (30,2)</a> וַיִּשְׁבּ֨וּ אֶת־הַנָּשִׁ֤ים אֲשֶׁר־בָּהּ֨ מִקָּטֹ֣ן וְעַד־גָּדֹ֔ול לֹ֥א הֵמִ֖יתוּ אִ֑ישׁ וַיִּנְהֲג֔וּ וַיֵּֽלְכ֖וּ לְדַרְכָּֽם׃ 
<a target = '_blank' href='https://geulah.org.il/HaTanach/verse/?verse=79840'/> (30,3)</a> וַיָּבֹ֨א דָוִ֤ד וַֽאֲנָשָׁיו֙ אֶל־הָעִ֔יר וְהִנֵּ֥ה שְׂרוּפָ֖ה בָּאֵ֑שׁ וּנְשֵׁיהֶ֛ם וּבְנֵיהֶ֥ם וּבְנֹֽתֵיהֶ֖ם נִשְׁבּֽוּ׃ 
<a target = '_blank' href='https://geulah.org.il/HaTanach/verse/?verse=79850'/> (30,4)</a> וַיִּשָּׂ֨א דָוִ֜ד וְהָעָ֧ם אֲשֶׁר־אִתֹּ֛ו אֶת־קֹולָ֖ם וַיִּבְכּ֑וּ עַ֣ד אֲשֶׁ֧ר אֵֽין־בָּהֶ֛ם כֹּ֖חַ לִבְכֹּֽות׃ 
<a target = '_blank' href='https://geulah.org.il/HaTanach/verse/?verse=79860'/> (30,5)</a> וּשְׁתֵּ֥י נְשֵֽׁי־דָוִ֖ד נִשְׁבּ֑וּ אֲחִינֹ֨עַם֙ הַיִּזְרְעֵלִ֔ית וַֽאֲבִיגַ֕יִל אֵ֖שֶׁת נָבָ֥ל הַכַּרְמְלִֽי׃ 
<a target = '_blank' href='https://geulah.org.il/HaTanach/verse/?verse=79870'/> (30,6)</a> וַתֵּ֨צֶר לְדָוִ֜ד מְאֹ֔ד כִּֽי־אָֽמְר֤וּ הָעָם֨ לְסָקְלֹ֔ו כִּי־מָ֨רָה֙ נֶ֣פֶשׁ כָּל־הָעָ֔ם אִ֖ישׁ עַל־בָּנָ֣ו֯ וְעַל־בְּנֹתָ֑יו וַיִּתְחַזֵּ֣ק דָּוִ֔ד בַּֽיהוָֹ֖ה אֱלֹהָֽיו׃    פ 
<a target = '_blank' href='https://geulah.org.il/HaTanach/verse/?verse=79880'/> (30,7)</a> וַיֹּ֣אמֶר דָּוִ֗ד אֶל־אֶבְיָתָ֤ר הַכֹּהֵן֨ בֶּן־אֲחִימֶ֔לֶךְ הַגִּֽישָׁה־נָּ֥א לִ֖י הָֽאֵפֹ֑וד וַיַּגֵּ֧שׁ אֶבְיָתָ֛ר אֶת־הָֽאֵפֹ֖וד אֶל־דָּוִֽד׃ 
<a target = '_blank' href='https://geulah.org.il/HaTanach/verse/?verse=79890'/> (30,8)</a> וַיִּשְׁאַ֨ל דָּוִ֤ד בַּֽיהוָֹה֨ לֵאמֹ֔ר אֶרְדֹּ֛ף אַֽחֲרֵ֥י הַגְּדֽוּד־הַזֶּ֖ה הַֽאַשִּׂגֶ֑נּוּ וַיֹּ֤אמֶר לֹו֙ רְדֹ֔ף כִּֽי־הַשֵּׂ֥ג תַּשִּׂ֖יג וְהַצֵּ֥ל תַּצִּֽיל׃ 
<a target = '_blank' href='https://geulah.org.il/HaTanach/verse/?verse=79900'/> (30,9)</a> וַיֵּ֣לֶךְ דָּוִ֗ד ה֚וּא וְשֵֽׁשׁ־מֵאֹ֥ות אִישׁ֨ אֲשֶׁ֣ר אִתֹּ֔ו וַיָּבֹ֖אוּ עַד־נַ֣חַל הַבְּשֹׂ֑ור וְהַנֹּֽותָרִ֖ים עָמָֽדוּ׃ 
<a target = '_blank' href='https://geulah.org.il/HaTanach/verse/?verse=79910'/> (30,10)</a> וַיִּרְדֹּ֣ף דָּוִ֔ד ה֖וּא וְאַרְבַּע־מֵאֹ֣ות אִ֑ישׁ וַיַּֽעַמְד֙וּ מָאתַ֣יִם אִ֔ישׁ אֲשֶׁ֣ר פִּגְּר֔וּ מֵֽעֲבֹ֖ר אֶת־נַ֥חַל הַבְּשֹֽׂור׃ 
<a target = '_blank' href='https://geulah.org.il/HaTanach/verse/?verse=79920'/> (30,11)</a> וַיִּמְצְא֤וּ אִֽישׁ־מִצְרִי֙ בַּשָּׂדֶ֔ה וַיִּקְח֥וּ אֹתֹ֖ו אֶל־דָּוִ֑ד וַיִּתְּנוּ־לֹ֥ו לֶ֨חֶם֨ וַיֹּ֔אכַל וַיַּשְׁקֻ֖הוּ מָֽיִם׃ 
<a target = '_blank' href='https://geulah.org.il/HaTanach/verse/?verse=79930'/> (30,12)</a> וַיִּתְּנוּ־לֹו֩ פֶ֨לַח דְּבֵלָ֜ה וּשְׁנֵ֤י צִמֻּקִים֨ וַיֹּ֔אכַל וַתָּ֥שָׁב רוּחֹ֖ו אֵלָ֑יו כִּ֠י לֹא־אָ֤כַל לֶ֨חֶם֙ וְלֹא־שָׁ֣תָה מַ֔יִם שְׁלשָׁ֥ה יָמִ֖ים וּשְׁלשָׁ֥ה לֵילֹֽות׃    ס 
<a target = '_blank' href='https://geulah.org.il/HaTanach/verse/?verse=79940'/> (30,13)</a> וַיֹּ֨אמֶר לֹ֤ו דָוִד֨ לְֽמִי־אַ֔תָּה וְאֵ֥י מִזֶּ֖ה אָ֑תָּה וַיֹּ֜אמֶר נַ֧עַר מִצְרִ֣י אָֽנֹכִ֗י עֶ֚בֶד לְאִ֣ישׁ עֲמָֽלֵקִ֔י וַיַּֽעַזְבֵ֧נִי אֲדֹנִ֛י כִּ֥י חָלִ֖יתִי הַיֹּ֥ום שְׁלשָֽׁה׃ 
<a target = '_blank' href='https://geulah.org.il/HaTanach/verse/?verse=79950'/> (30,14)</a> אֲנַ֡חְנוּ פָּשַׁ֜טְנוּ נֶ֧גֶב הַכְּרֵתִ֛י וְעַל־אֲשֶׁ֥ר לִֽיהוּדָ֖ה וְעַל־נֶ֣גֶב כָּלֵ֑ב וְאֶת־צִקְלַ֖ג שָׂרַ֥פְנוּ בָאֵֽשׁ׃ 
<a target = '_blank' href='https://geulah.org.il/HaTanach/verse/?verse=79960'/> (30,15)</a> וַיֹּ֤אמֶר אֵלָיו֙ דָּוִ֔ד הֲתֹֽורִדֵ֖נִי אֶל־הַגְּד֣וּד הַזֶּ֑ה וַיֹּ֡אמֶר הִשָּֽׁבְעָה֩ לִּ֨י בֵֽאלֹהִ֜ים אִם־תְּמִיתֵ֗נִי וְאִם־תַּסְגִּרֵ֨נִי֨ בְּיַד־אֲדֹנִ֔י וְאֹורִֽדְךָ֖ אֶל־הַגְּד֥וּד הַזֶּֽה׃ 
<a target = '_blank' href='https://geulah.org.il/HaTanach/verse/?verse=79970'/> (30,16)</a> וַיֹּ֣רִדֵ֔הוּ וְהִנֵּ֥ה נְטֻשִׁ֖ים עַל־פְּנֵ֣י כָל־הָאָ֑רֶץ אֹֽכְלִ֤ים וְשֹׁתִים֨ וְחֹ֣גְגִ֔ים בְּכֹל֨ הַשָּׁלָ֣ל הַגָּדֹ֔ול אֲשֶׁ֧ר לָֽקְח֛וּ מֵאֶ֥רֶץ פְּלִשְׁתִּ֖ים וּמֵאֶ֥רֶץ יְהוּדָֽה׃ 
<a target = '_blank' href='https://geulah.org.il/HaTanach/verse/?verse=79980'/> (30,17)</a> וַיַּכֵּ֥ם דָּוִ֛ד מֵֽהַנֶּ֥שֶׁף וְעַד־הָעֶ֖רֶב לְמָֽחֳרָתָ֑ם וְלֹֽא־נִמְלַ֤ט מֵהֶם֙ אִ֔ישׁ כִּי֩ אִם־אַרְבַּ֨ע מֵאֹ֧ות אִֽישׁ־נַ֛עַר אֲשֶׁר־רָֽכְב֥וּ עַל־הַגְּמַלִּ֖ים וַיָּנֻֽסוּ׃ 
<a target = '_blank' href='https://geulah.org.il/HaTanach/verse/?verse=79990'/> (30,18)</a> וַיַּצֵּ֣ל דָּוִ֔ד אֵ֛ת כָּל־אֲשֶׁ֥ר לָֽקְח֖וּ עֲמָלֵ֑ק וְאֶת־שְׁתֵּ֥י נָשָׁ֖יו הִצִּ֥יל דָּוִֽד׃ 
<a target = '_blank' href='https://geulah.org.il/HaTanach/verse/?verse=80000'/> (30,19)</a> וְלֹ֣א נֶעְדַּר־לָ֠הֶם מִן־הַקָּטֹ֨ן וְעַד־הַגָּדֹ֜ול וְעַד־בָּנִ֤ים וּבָנֹות֙ וּמִשָּׁלָ֔ל וְעַ֛ד כָּל־אֲשֶׁ֥ר לָֽקְח֖וּ לָהֶ֑ם הַכֹּ֖ל הֵשִׁ֥יב דָּוִֽד׃ 
<a target = '_blank' href='https://geulah.org.il/HaTanach/verse/?verse=80010'/> (30,20)</a> וַיִּקַּ֣ח דָּוִ֔ד אֶת־כָּל־הַצֹּ֖אן וְהַבָּקָ֑ר נָֽהֲג֗וּ לִפְנֵי֨ הַמִּקְנֶ֣ה הַה֔וּא וַיֹּ֣אמְר֔וּ זֶ֖ה שְׁלַ֥ל דָּוִֽד׃ 
<a target = '_blank' href='https://geulah.org.il/HaTanach/verse/?verse=80020'/> (30,21)</a> וַיָּבֹ֣א דָוִ֗ד אֶל־מָאתַ֨יִם הָֽאֲנָשִׁ֜ים אֲשֶֽׁר־פִּגְּר֣וּ ׀ מִלֶּ֣כֶת ׀ אַֽחֲרֵ֣י דָוִ֗ד וַיּֽשִׁיבֻם֨ בְּנַ֣חַל הַבְּשֹׂ֔ור וַיֵּֽצְאוּ֨ לִקְרַ֣את דָּוִ֔ד וְלִקְרַ֥את הָעָ֖ם אֲשֶׁ֣ר אִתֹּ֑ו וַיִּגַּ֤שׁ דָּוִד֙ אֶת־הָעָ֔ם וַיִּשְׁאַ֥ל לָהֶ֖ם לְשָׁלֹֽום׃    ס 
<a target = '_blank' href='https://geulah.org.il/HaTanach/verse/?verse=80030'/> (30,22)</a> וַיַּ֜עַן כָּל־אִ֣ישׁ ׀ רָ֣ע וּבְלִיַּ֗עַל מֵהָֽאֲנָשִׁים֮ אֲשֶׁר־הָֽלְכ֣וּ עִם־דָּוִד֒ וַיֹּֽאמְר֗וּ יַ֚עַן אֲשֶׁ֣ר לֹא־הָֽלְכ֣וּ עִמִּ֔֯י לֹֽא־נִתֵּ֣ן לָהֶ֔ם מֵֽהַשָּׁלָ֖ל אֲשֶׁ֣ר הִצַּ֑֯לְנוּ כִּ֣י אִם־אִ֤ישׁ אֶת־אִשְׁתֹּו֙ וְאֶת־בָּנָ֔יו וְיִנְהֲג֖וּ וְיֵלֵֽכוּ׃ 
<a target = '_blank' href='https://geulah.org.il/HaTanach/verse/?verse=80040'/> (30,23)</a> וַיֹּ֣אמֶר דָּוִ֔ד לֹא־תַֽעֲשׂ֥וּ כֵ֖ן אֶחָ֑י אֵ֠ת אֲשֶׁר־נָתַ֨ן יְהוָֹ֥ה לָ֨נוּ֨ וַיִּשְׁמֹ֣ר אֹתָ֔נוּ וַיִּתֵּ֗ן אֶֽת־הַגְּד֛וּד הַבָּ֥א עָלֵ֖ינוּ בְּיָדֵֽנוּ׃ 
<a target = '_blank' href='https://geulah.org.il/HaTanach/verse/?verse=80050'/> (30,24)</a> וּמִי֨ יִשְׁמַ֣ע לָכֶ֔ם לַדָּבָ֖ר הַזֶּ֑ה כִּ֞י כְּחֵ֣לֶק ׀ הַ֯וֹּרֵ֣ד בַּמִּלְחָמָ֗ה וּכְחֵ֛לֶק הַיּשֵׁ֥ב עַל־הַכֵּלִ֖ים יַחְדָּ֥ו יַֽחֲלֹֽקוּ׃    פ 
<a target = '_blank' href='https://geulah.org.il/HaTanach/verse/?verse=80060'/> (30,25)</a> וַיְהִ֕י מֵֽהַיֹּ֥ום הַה֖וּא וָמָ֑עְלָה וַיְשִׂמֶ֜הָ לְחֹ֤ק וּלְמִשְׁפָּט֙ לְיִשְׂרָאֵ֔ל עַ֖ד הַיֹּ֥ום הַזֶּֽה׃  ס 
<a target = '_blank' href='https://geulah.org.il/HaTanach/verse/?verse=80070'/> (30,26)</a> וַיָּבֹ֤א דָוִד֨ אֶל־צִ֣קְלַ֔ג וַיְשַׁלַּ֧ח מֵֽהַשָּׁלָ֛ל לְזִקְנֵ֥י יְהוּדָ֖ה לְרֵעֵ֣הוּ לֵאמֹ֑ר הִנֵּ֤ה לָכֶם֙ בְּרָכָ֔ה מִשְּׁלַ֖ל אֹֽיְבֵ֥י יְהוָֹֽה׃ 
<a target = '_blank' href='https://geulah.org.il/HaTanach/verse/?verse=80080'/> (30,27)</a> לַֽאֲשֶׁ֧ר בְּבֵֽית־אֵ֛ל וְלַֽאֲשֶׁ֥ר בְּרָמֹֽות־נֶ֖גֶב וְלַֽאֲשֶׁ֥ר בְּיַתִּֽר׃ 
<a target = '_blank' href='https://geulah.org.il/HaTanach/verse/?verse=80090'/> (30,28)</a> וְלַֽאֲשֶׁ֧ר בַּֽעֲרֹעֵ֛ר וְלַֽאֲשֶׁ֥ר בְּשִֽׂפְמֹ֖ות וְלַֽאֲשֶׁ֥ר בְּאֶשְׁתְּמֹֽעַ׃  
<a target = '_blank' href='https://geulah.org.il/HaTanach/verse/?verse=80100'/> (30,29)</a> וְלַֽאֲשֶׁ֣ר בְּרָכָ֗ל וְלַֽאֲשֶׁר֙ בְּעָרֵ֣י הַיְּרַחְמְאֵלִ֔י  וְלַֽאֲשֶׁ֖ר בְּעָרֵ֥י הַקֵּינִֽי׃ 
<a target = '_blank' href='https://geulah.org.il/HaTanach/verse/?verse=80110'/> (30,30)</a> וְלַֽאֲשֶׁ֧ר בְּחָרְמָ֛ה וְלַֽאֲשֶׁ֥ר בְּכֽ֯וֹר־עָשָׁ֖ן וְלַֽאֲשֶׁ֥ר בַּֽעֲתָֽךְ׃ 
<a target = '_blank' href='https://geulah.org.il/HaTanach/verse/?verse=80120'/> (30,31)</a> וְלַֽאֲשֶׁ֖ר בְּחֶבְרֹ֑ון וּלְכָל־הַמְּקֹמֹ֛ות אֲשֶׁר־הִתְהַלֶּךְ־שָׁ֥ם דָּוִ֖ד ה֥וּא וַֽאֲנָשָֽׁיו׃  פ 
<a target = '_blank' href='https://geulah.org.il/HaTanach/verse/?verse=80130'/> (31,1)</a> וּפְלִשְׁתִּ֖ים נִלְחָמִ֣ים בְּיִשְׂרָאֵ֑ל וַיָּנֻ֜סוּ אַנְשֵׁ֤י יִשְׂרָאֵל֨ מִפְּנֵ֣י פְלִשְׁתִּ֔ים וַיִּפְּל֥וּ חֲלָלִ֖ים בְּהַ֥ר הַגִּלְבֹּֽעַ׃ 
<a target = '_blank' href='https://geulah.org.il/HaTanach/verse/?verse=80140'/> (31,2)</a> וַיַּדְבְּק֣וּ פְלִשְׁתִּ֔ים אֶת־שָׁא֖וּל וְאֶת־בָּנָ֑יו וַיַּכּ֣וּ פְלִשְׁתִּ֗ים אֶת־יְהֹֽונָתָ֧ן וְאֶת־אֲבִֽינָדָ֛ב וְאֶת־מַלְכִּישׁ֖וּעַ בְּנֵ֥י שָׁאֽוּל׃ 
<a target = '_blank' href='https://geulah.org.il/HaTanach/verse/?verse=80150'/> (31,3)</a> וַתִּכְבַּ֤ד הַמִּלְחָמָה֙ אֶל־שָׁא֔וּל וַיִּמְצָאֻ֥הוּ הַמֹּורִ֖ים אֲנָשִׁ֣ים בַּקָּ֑שֶׁת וַיָּ֥חֶל מְאֹ֖ד מֵֽהַמֹּורִֽים׃ 
<a target = '_blank' href='https://geulah.org.il/HaTanach/verse/?verse=80160'/> (31,4)</a> וַיֹּ֣אמֶר שָׁאוּל֩ לְנֹשֵׂ֨א כֵלָ֜יו שְׁלֹֽף־חַרְבְּךָ֣ ׀ וְדָקְרֵ֣נִי בָ֗הּ פֶּן־יָ֠בֹואוּ הָֽעֲרֵלִ֨ים הָאֵ֤לֶּה וּדְקָרֻ֨נִי֨ וְהִתְעַלְּלוּ־בִ֔י וְלֹ֤א אָבָה֙ נֹשֵׂ֣א כֵלָ֔יו כִּ֥י יָרֵ֖א מְאֹ֑ד וַיִּקַּ֤ח שָׁאוּל֨ אֶת־הַחֶ֔רֶב וַיִּפֹּ֖ל עָלֶֽיהָ׃ 
<a target = '_blank' href='https://geulah.org.il/HaTanach/verse/?verse=80170'/> (31,5)</a> וַיַּ֥רְא נֹשֵֽׂא־כֵלָ֖יו כִּי־מֵ֣ת שָׁא֑וּל וַיִּפֹּ֥ל גַּם־ה֛וּא עַל־חַרְבֹּ֖ו וַיָּ֥מָת עִמֹּֽו׃ 
<a target = '_blank' href='https://geulah.org.il/HaTanach/verse/?verse=80180'/> (31,6)</a> וַיָּ֣מָת שָׁא֡וּל וּשְׁל֣שֶׁת בָּנָיו֩ וְנֹשֵׂ֨א כֵלָ֜יו גַּ֧ם כָּל־אֲנָשָׁ֛יו בַּיֹּ֥ום הַה֖וּא יַחְדָּֽו׃ 
<a target = '_blank' href='https://geulah.org.il/HaTanach/verse/?verse=80190'/> (31,7)</a> וַיִּרְא֣וּ אַנְשֵֽׁי־יִ֠שְׂרָאֵל אֲשֶׁר־בְּ֙עֵבֶר הָעֵ֜מֶק וַֽאֲשֶׁ֣ר ׀ בְּעֵ֣בֶר הַיַּרְדֵּ֗ן כִּי־נָ֨סוּ֨ אַנְשֵׁ֣י יִשְׂרָאֵ֔ל וְכִי־מֵ֖תוּ שָׁא֣וּל וּבָנָ֑יו וַיַּֽעַזְב֤וּ אֶת־הֶֽעָרִים֨ וַיָּנֻ֔סוּ וַיָּבֹ֣אוּ פְלִשְׁתִּ֔ים וַיֵּֽשְׁב֖וּ בָּהֶֽן׃    ס 
<a target = '_blank' href='https://geulah.org.il/HaTanach/verse/?verse=80200'/> (31,8)</a> וַיְהִי֙ מִמָּחֳרָ֔ת וַיָּבֹ֣אוּ פְלִשְׁתִּ֔ים לְפַשֵּׁ֖ט אֶת־הַֽחֲלָלִ֑ים וַיִּמְצְא֤וּ אֶת־שָׁאוּל֨ וְאֶת־שְׁל֣שֶׁת בָּנָ֔יו נֹֽפְלִ֖ים בְּהַ֥ר הַגִּלְבֹּֽעַ׃ 
<a target = '_blank' href='https://geulah.org.il/HaTanach/verse/?verse=80210'/> (31,9)</a> וַיִּכְרְתוּ֙ אֶת־רֹאשֹׁ֔ו וַיַּפְשִׁ֖טוּ אֶת־כֵּלָ֑יו וַיְשַׁלְּחוּ֨ בְאֶֽרֶץ־פְּלִשְׁתִּ֜ים סָבִ֗יב לְבַשֵּׂ֛ר בֵּ֥ית עֲצַבֵּיהֶ֖ם וְאֶת־הָעָֽם׃ 
<a target = '_blank' href='https://geulah.org.il/HaTanach/verse/?verse=80220'/> (31,10)</a> וַיָּשִׂ֨ימוּ֙ אֶת־כֵּלָ֔יו בֵּ֖ית עַשְׁתָּרֹ֑ות וְאֶת־גְּוִיָּתֹו֙ תָּֽקְע֔וּ בְּחֹומַ֖ת בֵּ֥ית שָֽׁן׃ 
<a target = '_blank' href='https://geulah.org.il/HaTanach/verse/?verse=80230'/> (31,11)</a> וַיִּשְׁמְע֣וּ אֵלָ֔יו יֽשְׁבֵ֖י יָבֵ֣ישׁ גִּלְעָ֑ד אֵ֛ת אֲשֶׁר־עָשׂ֥וּ פְלִשְׁתִּ֖ים לְשָׁאֽוּל׃ 
<a target = '_blank' href='https://geulah.org.il/HaTanach/verse/?verse=80240'/> (31,12)</a> וַיָּק֜וּמוּ כָּל־אִ֣ישׁ חַיִל֮ וַיֵּֽלְכ֣וּ כָל־הַלַּיְלָה֒ וַיִּקְח֞וּ אֶת־גְּוִיַּ֣ת שָׁא֗וּל וְאֵת֙ גְּוִיֹּ֣ת בָּנָ֔יו מֵֽחֹומַ֖ת בֵּ֣ית שָׁ֑ן וַיָּבֹ֣אוּ יָבֵ֔שָׁה וַיִּשְׂרְפ֥וּ אֹתָ֖ם שָֽׁם׃ 
<a target = '_blank' href='https://geulah.org.il/HaTanach/verse/?verse=80250'/> (31,13)</a> וַיִּקְחוּ֙ אֶת־עַצְמֹ֣תֵיהֶ֔ם וַיִּקְבְּר֥וּ תַֽחַת־הָאֶ֖שֶׁל בְּיָבֵ֑שָׁה וַיָּצֻ֖מוּ שִׁבְעַ֥ת יָמִֽים׃  פ 
</html> 
